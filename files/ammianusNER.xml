<?xml version="1.0" encoding="UTF-8"?>
<?oxygen RNGSchema="file:teilite.rnc" type="compact"?>
<TEI>
 <teiHeader>
  <fileDesc>
   <titleStmt>
    <title>Rerum gestarum libri qui supersunt</title>
    <author>Ammianus Marcellinus</author>
    <respStmt>
     <resp>Correzione linguistica</resp>
     <name>Melanie Lucciano</name>
    </respStmt>
    <respStmt>
     <resp>Codifica XML</resp>
     <name>Alice Borgna</name>
    </respStmt>
    <respStmt>
     <resp>Annotazione Toponimi</resp>
     <name>Francesca Frontini</name>
    </respStmt>
   </titleStmt>
   <publicationStmt>
    <publisher>digilibLT</publisher>
    <pubPlace>Vercelli</pubPlace>
    <date>
     2013
    </date>
    <availability>
     <p><ref target="http://creativecommons.org/licenses/by-nc-sa/3.0/it/"/>
     </p>
    </availability>
    <idno>dlt000008</idno>
   </publicationStmt>
   <sourceDesc>
    <p> Ammiani Marcellini Rerum gestarum libri qui supersunt / edidit Wolfgang Seyfarth; adiuvantibus Liselotte Jacob-Karau et Ilse Ulmann. Lipsiae, in aedibus Teubneri, 1999 </p>
   </sourceDesc>
  </fileDesc>
  <encodingDesc>
   <projectDesc>
    <p>digilibLT. Biblioteca digitale di testi latini tardoantichi. </p>
    <p>Progetto diretto da Raffaella Tabacco (responsabile della ricerca) e Maurizio Lana</p>
   </projectDesc>
   <editorialDecl>
    <p><hi rend="bold">Note di trascrizione e codifica del progetto digilibLT </hi></p>
    <p>Abbiamo riportato solo il testo stabilito dall'edizione di riferimento non seguendone
     l'impaginazione. Sono stati invece esclusi dalla digitalizzazione apparati, introduzioni, note
     e commenti e ogni altro contenuto redatto da editori moderni. </p>
    <p> I testi sono stati sottoposti a doppia rilettura integrale per garantire la massima
     correttezza di trascrizione</p>
    <p>Abbiamo normalizzato le U maiuscole in V seguendo invece l'edizione di riferimento per la
     distinzione u/v minuscole. </p>
    <p> Non è stato normalizzato l'uso delle virgolette e dei trattini. </p>
    <p> Non è stata normalizzata la formattazione nell'intero <hi rend="italic">corpus</hi>:
     grassetto, corsivo, spaziatura espansa. </p>
    <p>Sono stati normalizzati e marcati nel modo seguente i diacritici. <lb/> espunzioni:
     <![CDATA[<del>testo</del>]]> si visualizza [testo] <lb/> integrazioni: <![CDATA[<supplied>testo</supplied> si visualizza <testo>]]><lb/>
     <hi rend="italic">loci desperati</hi>: <![CDATA[ <unclear>testo</unclear> o <unclear/> testo]]>
     si visualizzano †testo† e †testo<lb/> lacuna materiale: <![CDATA[<gap/>]]> si visualizza
     [...]<lb/> lacuna integrata dagli editori:
     <![CDATA[<supplied><gap/></supplied> si visualizza <...>]]>
    </p>
    <p>Sono stati marcati i termini in lingua greca
     <![CDATA[<foreign xml:lang="grc">αγβ</foreign>]]>
    </p>
    <p>Ulteriori informazioni sulle norme di trascrizione e codifica su <ref
      target="http://digiliblt.lett.unipmn.it/upload/docs/note_di_trascrizione_e_di_codifica.pdf"
      >Note di trascrizione e codifica di testi latini tardoantichi
      [http://digiliblt.lett.unipmn.it/upload/docs/note_di_trascrizione_e_di_codifica.pdf]</ref></p>
   </editorialDecl>
   
  </encodingDesc>
  <profileDesc>
   <langUsage>
    <language ident="la">Latino</language>
   </langUsage>
  </profileDesc>
  
 </teiHeader>
 <text>
  <body>
   <div type="lib" n="XIV">
    <head> AMMIANI MARCELLINI HISTORIAE LIBER XIV </head>
    <div type="cap" n="1">
     <p>
      <milestone unit="par" n="1"/>Post emensos insuperabilis expeditionis eventus languentibus
partium animis, quas periculorum varietas fregerat et laborum, nondum tubarum cessante
clangore vel milite locato per stationes hibernas Fortunae saevientes procellae tempestates
alias rebus infudere communibus per multa illa et dira facinora Caesaris Galli, qui ex
squalore imo miseriarum in aetatis adultae primitiis ad principale culmen insperato saltu
provectus ultra terminos potestatis delatae procurrens asperitate nimia cuncta foedabat.
Propinquitate enim regiae stirpis gentilitateque etiamtum Constantii nominis efferebatur in
fastus, si plus valuisset, ausurus hostilia in auctorem suae felicitatis ut videbatur.
<milestone unit="par" n="2"/>Cuius acerbitati uxor grave accesserat incentivum germanitate
Augusti turgida supra modum, quam Hanniballiano regi fratris filio antehac Constantinus
iunxerat pater, Megaera quaedam mortalis, inflammatrix saevientis assidua, humani cruoris
avida nihil mitius quam maritus.
Qui paulatim eruditiores facti processu temporis ad nocendum
per clandestinos versutosque rumigerulos compertis leviter addere quaedam male suetos falsa et
placentia sibi discentes affectati regni vel artium nefandarum calumnias insontibus
affligebant. 
<milestone unit="par" n="3"/>Eminuit autem inter humilia supergressa iam
potentia fines mediocrium delictorum nefanda Clematii cuiusdam Alexandrini nobilis mors
repentina; cuius socrus cum misceri sibi generum flagrans eius amore non impetraret, ut
ferebatur, per palatii pseudothyrum introducta oblato pretioso reginae monili id assecuta est,
ut ad Honoratum tum comitem orientis formula missa letali homo scelere nullo contactus, idem
Clematius, nec hiscere nec loqui permissus occideretur.
<milestone unit="par" n="4"/>Post hoc
impie perpetratum, quod in aliis quoque iam timebatur, tamquam licentia crudelitati indulta
per suspicionum nebulas aestimati quidam noxii damnabantur.
Quorum pars necati, alii puniti
bonorum multatione actique laribus suis extorres nullo sibi relicto praeter querellas et
lacrimas stipe collaticia victitabant et civili iustoque imperio ad voluntatem converso
cruentam claudebantur opulentae domus et clarae.
<milestone unit="par" n="5"/>Nec vox
accusatoris ulla, licet subditicii, in his malorum quaerebatur acervis, ut saltem specie tenus
crimina praescriptis legum committerentur, quod aliquotiens fecere principes saevi: sed
quidquid Caesaris implacabilitati sedisset, id velut fas iusque perpensum confestim urgebatur
impleri. 
<milestone unit="par" n="6"/>Excogitatum est super his, ut homines quidam ignoti
vilitate ipsa parum cavendi ad colligendos rumores per <placeName>Antiochiae</placeName> latera cuncta destinarentur
relaturi quae audirent.
Hi peragranter et dissimulanter honoratorum circulis assistendo
pervadendoque divites domus egentium habitu, quidquid noscere poterant vel audire, latenter
intromissi per posticas in regiam nuntiabant id observantes conspiratione concordi, ut
fingerent quaedam et cognita duplicarent in peius, laudes vero supprimerent Caesaris, quas
invitis compluribus formido malorum impendentium exprimebat.
<milestone unit="par" n="7"/>Et 
interdum acciderat, ut si quid in penetrali secreto nullo citerioris vitae ministro praesente
paterfamilias uxori susurrasset in aurem velut Amphiarao referente aut Marcio, quondam vatibus
inclutis, postridie disceret imperator.
Ideoque etiam parietes arcanorum soli conscii
timebantur. 
<milestone unit="par" n="8"/>Adolescebat autem obstinatum propositum erga haec et
similia multa scrutandi stimulos admovente regina, quae abrupte mariti fortunas trudebat in
exitium praeceps, cum eum potius lenitate feminea ad veritatis humanitatisque viam reducere
utilia suadendo deberet, ut in Gordianorum actibus factitasse Maximini truculenti illius
imperatoris rettulimus coniugem.
<milestone unit="par" n="9"/>Novo denique perniciosoque
exemplo idem Gallus ausus est inire flagitium grave, quod <placeName>Romae</placeName> cum ultimo dedecore temptasse
aliquando dicitur Gallienus, et adhibitis paucis clam ferro succinctis vesperi per tabernas
palabatur et compita quaeritando Graeco sermone, cuius erat impendio gnarus, quid de Caesare
quisque sentiret.
Et haec confidenter agebat in urbe, ubi pernoctantium luminum claritudo
dierum solet imitari fulgorem.
Postremo agnitus saepe iamque, si prodisset, conspicuum se fore
contemplans non nisi luce palam egrediens ad agenda quae putabat seria cernebatur.
Et haec
quidem medullitus multis gementibus agebantur.
<milestone unit="par" n="10"/>Thalassius vero
ea tempestate praefectus praetorio praesens, ipse quoque arrogantis ingenii, considerans
incitationem eius ad multorum augeri discrimina non maturitate vel consiliis mitigabat, ut
aliquotiens celsae potestates iras principum molliverunt, sed adversando iurgandoque cum parum
congrueret eum ad rabiem potius evibrabat Augustum actus eius exaggerando creberrime docens,
idque, incertum qua mente, ne lateret, affectans.
Quibus mox Caesar acrius efferatus velut
contumaciae quoddam vexillum altius erigens sine respectu salutis alienae vel suae ad vertenda
opposita instar rapidi fluminis irrevocabili impetu ferebatur.
<lb/></p>
    </div>
    <div type="cap" n="2">
     <p>
      <milestone unit="par" n="1"/>Nec sane haec sola pernicies orientem diversis cladibus
affligebat. 
Namque et Isauri, quibus est usitatum saepe pacari saepeque inopinis excursibus
cuncta miscere, ex latrociniis occultis et raris alente impunitate adolescentem in peius
audaciam ad bella gravia proruperunt, diu quidem perduelles spiritus irrequietis motibus
erigentes, hac tamen indignitate perciti vehementer, ut iactitabant, quod eorum capti quidam
consortes apud <placeName>Iconium</placeName> Pisidiae oppidum in amphitheatrali spectaculo feris praedatricibus
obiecti sunt praeter morem.
<milestone unit="par" n="2"/> Atque, ut Tullius ait, ut etiam fame
      monitae plerumque ad eum locum, ubi aliquando pastae sunt, revertuntur, ita omnes instar
      turbinis degressi montibus impeditis et arduis loca petivere mari confinia, per quae aviis
      latebrosis sese convallibusque occultantes, cum appeterent noctes, - luna etiamtum cornuta
      ideoque nondum solido splendore fulgente – nauticos observabant Quos cum in somnum sentirent
      effusos, per ancoralia quadripedo gradu repentes seseque suspensis passibus iniectantes in
      scaphas eisdem nihil opinantibus assistebant et incendente aviditate saevitiam ne cedentium
      quidem ulli parcendo obtruncatis omnibus merces opimas vel utiles nullis repugnantibus
      avertebant. Haecque non diu sunt perpetrata. <milestone unit="par" n="3"/>Cognitis enim
pilatorum caesorumque funeribus nemo deinde ad has stationes appulit navem, sed ut Scironis
praerupta letalia declinantes litoribus Cypriis contigui navigabant, quae <placeName>Isauriae</placeName> scopulis
sunt controversa.
<milestone unit="par" n="4"/>Procedente igitur mox tempore cum adventicium
nihil inveniretur, relicta ora maritima in <placeName>Lycaoniam</placeName> adnexam <placeName>Isauriae</placeName> se contulerunt ibique
densis intersaepientes itinera praetenturis provincialium et viatorum opibus pascebantur.
<milestone unit="par" n="5"/>Excitavit hic ardor milites per municipia plurima, quae isdem
conterminant, dispositos et castella et quisque serpentes latius pro viribus repellere moliens
nunc globis confertos, aliquotiens et dispersos multitudine superabatur ingenti, quae nata et
educata inter editos recurvosque ambitus montium eos ut loca plana persultat et mollia
missilibus obvios eminus lacessens et ululatu truci perterrens.
<milestone unit="par" n="6"/>Coactique aliquotiens nostri pedites ad eos persequendos scandere clivos sublimes, etiam si
lapsantibus plantis fruticeta prensando vel dumos ad vertices venerint summos, inter arta
tamen et invia nullas acies explicare permissi nec firmare nisu valido gressus hoste
discursatore rupium abscisa volvente superne periculose per prona discedunt aut ex necessitate
ultima fortiter dimicantes ruinis ponderum immanium consternuntur.
<milestone unit="par" n="7"/>Quam ob rem circumspecta cautela observatum est deinceps et, cum edita montium petere
coeperint grassatores, loci iniquitati milites cedunt.
Vbi autem in planitie potuerint
repperiri, quod contingit assidue, nec exertare lacertos nec crispare permissi tela, quae
vehunt bina vel terna, pecudum ritu inertium trucidantur.
<milestone unit="par" n="8"/>Metuentes igitur idem latrones <placeName>Lycaoniam</placeName> magna parte campestrem, cum se impares nostris fore
congressione stataria documentis frequentibus scirent, tramitibus deviis petivere Pamphyliam
diu quidem intactam, sed timore populationum et caedum milite per omnia diffuso propinqua
magnis undique praesidiis communitam.
<milestone unit="par" n="9"/>Raptim igitur properantes,
ut motus sui rumores celeritate nimia praevenirent, vigore corporum ac levitate confisi per
flexuosas semitas ad summitates collium tardius evadebant.
Et cum superatis difficultatibus
arduis ad supercilia venissent fluvii Melanis alti et verticosi, qui pro muro tuetur accolas
circumfusus, augente nocte adulta terrorem quievere paulisper lucem opperientes.
Arbitrabantur 
enim nullo impediente transgressi inopino accursu apposita quaeque vastare, sed incassum
labores pertulere gravissimos.
<milestone unit="par" n="10"/>Nam sole orto magnitudine
angusti gurgitis sed profundi a transitu arcebantur et, dum piscatoris quaerunt lenunculos vel
innare temere contextis ratibus parant, effusae legiones, quae hiemabant tunc apud <placeName>Siden</placeName>,
isdem impetu occurrere veloci.
Et signis prope ripam locatis ad manus comminus conserendas
denseta scutorum compage semet scientissime praestruebant, ausos quoque aliquos fiducia nandi
vel cavatis arborum truncis amnem permeare latenter facillime trucidarunt.
<milestone unit="par" n="11"/>Vnde temptatis ad discrimen ultimum artibus multis cum nihil
impetraretur, pavore vique repellente extrusi et, quo tenderent, ambigentes venere prope
oppidum Laranda.
<milestone unit="par" n="12"/>Ibi victu recreati et quiete, postquam abierat
timor, vicos opulentos adorti equestrium adiumento cohortium, quae casu propinquabant, nec
resistere planitie porrecta conati digressi sunt retroque concedentes omne iuventutis robur
relictum in sedibus acciverunt.
<milestone unit="par" n="13"/>Et quoniam inedia gravi
afflictabantur, locum petivere <placeName>Paleas</placeName> nomine vergentem in mare valido muro firmatum, ubi
conduntur nunc usque commeatus distribui militibus omne latus <placeName>Isauriae</placeName> defendentibus assueti.
Circumstetere igitur hoc munimentum per triduum et trinoctium et, cum neque acclivitas ipsa
sine discrimine posset adiri letali nec cuniculis quidquam geri nec procedebat ullum
obsidionale commentum, maesti excedunt postrema vi subigente maiora viribus aggressuri.
<milestone unit="par" n="14"/>Proinde concepta rabie saeviore, quam desperatio incendebat et
fames, amplificatis viribus ardore incohibili in excidium urbium matris <placeName>Seleuciae</placeName>
efferebantur, quam comes tuebatur Castricius tresque legiones bellicis sudoribus induratae.
<milestone unit="par" n="15"/>Horum adventum praedocti speculationibus fidis rectores
militum tessera data sollemni armatos omnes celeri eduxere procursu et agiliter praeterito
Calycadni fluminis ponte, cuius undarum magnitudo murorum alluit turres, in speciem locavere
pugnandi. 
Neque tamen exsiliuit quisquam nec permissus est congredi.
Formidabatur enim
flagrans vesania manus et superior numero et ruitura sine respectu salutis in ferrum.
<milestone unit="par" n="16"/>Viso itaque exercitu procul auditoque liticinum cantu represso
gradu parumper stetere praedones exsertantesque minaces gladios postea lentius incedebant.
<milestone unit="par" n="17"/>Quibus occurrere bene pertinax miles explicatis ordinibus
parans hastisque feriens scuta, qui habitus iram pugnantium concitat et dolorem, proximos iam
gestu terrebat.
Sed eum in certamen alacriter consurgentem revocavere ductores rati
intempestivum anceps subire certamen, cum haud longe muri distarent, quorum tutela securitas
poterat in solido locari cunctorum.
<milestone unit="par" n="18"/>Hac ita persuasione reducti
intra moenia bellatores obseratis undique portarum aditibus propugnaculis insistebant et
pinnis congesta undique saxa telaque habentes in promptu, ut, si qui se proripuisset interius,
multitudine missilium sterneretur et lapidum.
<milestone unit="par" n="19"/>Illud tamen
clausos vehementer angebat, quod captis navigiis, quae frumenta vehebant per flumen, Isauri
quidem alimentorum copiis affluebant, ipsi vero solitarum rerum cibo iam consumendo inediae
propinquantis aerumnas exitiales horrebant.
<milestone unit="par" n="20"/>Haec ubi latius
fama vulgasset missaeque relationes assiduae Gallum Caesarem permovissent, quoniam magister
equitum longius ea tempestate distinebatur, iussus comes orientis Nebridius contractis undique
militaribus copiis ad eximendam periculo civitatem amplam et opportunam studio properabat
ingenti. 
Quo cognito abscessere latrones nulla re amplius memorabili gesta dispersique ut
solent avia montium petiere celsorum.
<lb/></p>
    </div>
    <div type="cap" n="3">
     <p>
      <milestone unit="par" n="1"/>Eo adducta re per <placeName>Isauriam</placeName> rege Persarum bellis finitimis
illigato repellenteque a collimitiis suis ferocissimas gentes, quae mente quadam versabili
hostiliter eum saepe incessunt et in nos arma moventem aliquotiens iuvant, Nohodares quidam
nomine e numero optimatum incursare <placeName>Mesopotamiam</placeName>, quotiens copia dederit, ordinatus explorabat
nostra sollicite, si repperisset usquam locum, vi subita perrupturus.
<milestone unit="par" n="2"/>Et quia <placeName>Mesopotamiae</placeName> tractus omnes crebro inquietari sueti praetenturis et
stationibus servabantur agrariis, laevorsum flexo itinere <placeName>Osdroenae</placeName> subsiderat extimas partes
novum parumque aliquando temptatum commentum aggressus; quod si impetrasset, fulminis modo
cuncta vastaret.
Erat autem, quod cogitabat, huiusmodi.
<milestone unit="par" n="3"/>Batnae 
municipium in <placeName>Anthemusia</placeName> conditum Macedonum manu priscorum ab <placeName>Euphrate</placeName> flumine brevi spatio
disparatur refertum mercatoribus opulentis, ubi annua sollemnitate prope Septembris initium
mensis ad nundinas magna promiscae fortunae convenit multitudo ad commercanda, quae Indi
mittunt et Seres, alia plurima vehi terra marique consueta.
<milestone unit="par" n="4"/>Hanc 
regionem praestitutis celebritati diebus invadere parans dux ante dictus per solitudines
Aboraeque amnis herbidas ripas suorum indicio proditus, qui admissi flagitii metu exagitati ad
praesidia descivere Romana.
absque ullo egressus effectu deinde tabescebat immobilis.
<lb/></p>
    </div>
    <div type="cap" n="4">
     <p>
      <milestone unit="par" n="1"/>Saraceni tamen nec amici nobis umquam nec hostes optandi ultro
citroque discursantes, quidquid inveniri poterat, momento temporis parvi vastabant milvorum
rapacium similes, qui, si praedam dispexerint celsius, volatu rapiunt celeri ac, si
impetraverint, non immorantur.
<milestone unit="par" n="2"/>Super quorum moribus licet in
actibus principis Marci et postea aliquotiens memini rettulisse, tamen nunc quoque pauca de
isdem expediam carptim.
<milestone unit="par" n="3"/>Apud has gentes, quarum exordiens
initium ab <placeName>Assyriis</placeName> ad <placeName>Nili</placeName> cataractas porrigitur et confinia Blemmyarum, omnes pari sorte
sunt bellatores seminudi coloratis sagulis pube tenus amicti equorum adiumento pernicium
graciliumque camelorum per diversa reptantes in tranquillis vel turbidis rebus; nec eorum
quisquam aliquando stivam apprehendit vel arborem colit aut arva subigendo quaeritat victum,
sed errant semper per spatia longe lateque distenta sine lare sine sedibus fixis aut legibus.
Nec idem perferunt diutius caelum aut tractus unius sol illis umquam placet.
<milestone unit="par" n="4"/>Vita est illis semper in fuga uxoresque mercenariae conductae ad tempus ex
pacto, atque, ut sit species matrimonii, dotis nomine futura coniux hastam et tabernaculum
offert marito post statum diem, si id elegerit, discessura et incredibile est, quo ardore apud
eos in venerem uterque solvitur sexus.
<milestone unit="par" n="5"/>Ita autem, quoad
vixerint, late palantur, ut alibi mulier nubat, in loco pariat alio liberosque procul educat
nulla copia quiescendi permissa.
<milestone unit="par" n="6"/><placeName>Victus</placeName> universis caro ferina
est lactisque abundans copia, qua sustentantur, et herbae multiplices et, si quae alites capi
per aucupium possint, et plerosque mos vidimus frumenti usum et vini penitus ignorantes.
<milestone unit="par" n="7"/>Hactenus de natione perniciosa; nunc ad textum propositum
revertamur. 
<lb/></p>
    </div>
    <div type="cap" n="5">
     <p>
      <milestone unit="par" n="1"/>Dum haec in oriente aguntur, Arelate hiemem agens Constantius
post theatrales ludos atque circenses ambitioso editos apparatu diem sextum idus Octobres, qui
imperii eius annum tricensimum terminabat, insolentiae pondera gravius librans, si quid dubium
deferebatur aut falsum, pro liquido accipiens et comperto inter alia excarnificatum Gerontium,
Magnentianae comitem partis, exsulari maerore multavit.
<milestone unit="par" n="2"/>Vtque 
aegrum corpus quassari etiam levibus solet offensis, ita animus eius angustus et tener,
quidquid increpuisset, ad salutis suae dispendium existimans factum aut cogitatum insontium
caedibus fecit victoriam luctuosam.
<milestone unit="par" n="3"/>Si quis enim militarium vel
honoratorum aut nobilis inter suos rumore tenus esset insimulatus fovisse partes hostiles,
iniecto onere catenarum in modum beluae trahebatur et inimico urguente vel nullo quasi
sufficiente hoc solo, quod nominatus esset aut delatus aut postulatus, capite vel multatione
bonorum aut insulari solitudine damnabatur.
<milestone unit="par" n="4"/>Accedebant enim eius
asperitati, ubi imminuta esse amplitudo imperii dicebatur, et iracundiae suspicionumque
vanitati proximorum cruentae blanditiae exaggerantium incidentia et dolere impendio
simulantium, si principis periclitetur vita, a cuius salute velut filo pendere statum orbis
terrarum fictis vocibus exclamabant.
<milestone unit="par" n="5"/>Ideoque fertur neminem
aliquando ob haec vel similia poenae addictum oblato de more elogio revocari iussisse, quod
inexorabiles quoque principes factitarunt.
Et exitiale hoc vitium, quod in aliis nonnumquam
intepescit, in illo aetatis progressu effervescebat obstinatum eius propositum accendente
adulatorum cohorte.
<milestone unit="par" n="6"/>Inter quos Paulus eminebat notarius ortus in
Hispania glaber quidam sub vultu latens, odorandi vias periculorum occultas perquam sagax.
Is 
in Britanniam missus, ut militares quosdam perduceret ausos conspirasse Magnentio, cum reniti
non possent, iussa licentius supergressus fluminis modo fortunis complurium sese repentinus
infudit et ferebatur per strages multiplices ac ruinas vinculis membra ingenuorum affligens et
quosdam obterens manicis crimina scilicet multa consarcinando a veritate longe discreta.
Vnde 
admissum est facinus impium, quod Constanti tempus nota inusserat sempiterna.
<milestone unit="par" n="7"/>Martinus agens illas provincias pro praefectis aerumnas innocentium
graviter gemens saepeque obsecrans, ut ab omni culpa immunibus parceretur, cum non impetraret,
minabatur se discessurum, ut saltem id metuens perquisitor malevolus tandem desineret quieti
coalitos homines in aperta pericula proiectare.
<milestone unit="par" n="8"/>Per hoc minui
studium suum existimans Paulus, ut erat in complicandis negotiis artifex dirus, unde ei
Catenae indutum est cognomentum, vicarium ipsum eos, quibus praeerat, adhuc defensantem ad
sortem periculorum communium traxit.
Et instabat, ut eum quoque cum tribunis et aliis pluribus
ad comitatum imperatoris vinctum perduceret; quo percitus ille exitio urguente abrupto ferro
eundem adoritur Paulum.
Et quia languente dextera letaliter ferire non potuit, iam destrictum
mucronem in proprium latus impegit.
Hocque deformi genere mortis excessit e vita iustissimus
rector ausus miserabiles casus levare multorum.
<milestone unit="par" n="9"/>Quibus ita
sceleste patratis Paulus cruore perfusus reversusque ad principis castra multos coopertos
paene catenis adduxit in squalorem deiectos atque maestitiam, quorum adventu intendebantur
eculei uncosque parabat carnifex et tormenta.
Et ex iis proscripti sunt plures actique in
exsilium alii, nonnullos gladii consumpsere poenales.
Nec enim quisquam facile meminit sub
Constantio, ubi susurro tenus haec movebantur, quemquam absolutum.
<lb/></p>
    </div>
    <div type="cap" n="6">
     <p>
      <milestone unit="par" n="1"/>Inter haec Orfitus praefecti potestate regebat urbem aeternam
ultra modum delatae dignitatis sese efferens insolenter, vir quidem prudens et forensium
negotiorum oppido gnarus, sed splendore liberalium doctrinarum minus quam nobilem decuerat
institutus. 
Quo administrante seditiones sunt concitatae graves ob inopiam vini, cuius avidis
usibus vulgus intentum ad motus asperos excitatur et crebros.
<milestone unit="par" n="2"/>Et 
quoniam mirari posse quosdam peregrinos existimo haec lecturos forsitan (si contigerit), quam
ob rem, cum oratio ad ea monstranda deflexerit, quae <placeName>Romae</placeName> geruntur, nihil praeter seditiones
narratur et tabernas et vilitates harum similis alias, summatim causas perstringam nusquam a
veritate sponte propria digressurus.
<milestone unit="par" n="3"/>Tempore quo primis
auspiciis in mundanum fulgorem surgeret victura, dum erunt homines, Roma, ut augeretur
sublimibus incrementis, foedere pacis aeternae Virtus convenit atque Fortuna plerumque
dissidentes, quarum si altera defuisset, ad perfectam non venerat summitatem.
<milestone unit="par" n="4"/>Eius populus ab incunabulis primis ad usque pueritiae tempus extremum,
quod annis circumcluditur fere trecentis, circummurana pertulit bella; deinde aetatem
ingressus adultam post multiplices bellorum aerumnas <placeName>Alpes</placeName> transcendit et fretum; in iuvenem
erectus et virum ex omni plaga, quam orbis ambit immensus, reportavit laureas et triumphos;
iamque vergens in senium et nomine solo aliquotiens vincens ad tranquilliora vitae discessit.
<milestone unit="par" n="5"/>Ideo urbs venerabilis post superbas efferatarum gentium
cervices oppressas latasque leges fundamenta libertatis et retinacula sempiterna velut frugi
parens et prudens et dives Caesaribus tamquam liberis suis regenda patrimonii iura permisit.
<milestone unit="par" n="6"/>Et olim licet otiosae sint tribus pacataeque centuriae et nulla
suffragiorum certamina, sed Pompiliani redierit securitas temporis, per omnes tamen quot orae
sunt partesque terrarum, ut domna suscipitur et regina et ubique patrum reverenda cum
auctoritate canities populique Romani nomen circumspectum et verecundum.
<milestone unit="par" n="7"/>Sed laeditur hic coetuum magnificus splendor levitate paucorum incondita, ubi nati
sunt, non reputantium, sed tamquam indulta licentia vitiis ad errores lapsorum atque
lasciviam. 
Vt enim Simonides lyricus docet, beate perfecta ratione victuro ante alia patriam
esse convenit gloriosam.
<milestone unit="par" n="8"/>Ex his quidam aeternitati se commendari
posse per statuas aestimantes eas ardenter affectant quasi plus praemii de figmentis aereis
sensu carentibus adepturi quam ex conscientia honeste recteque factorum easque auro curant
imbratteari, quod Acilio Glabrioni delatum est primo, cum consiliis armisque regem superasset
Antiochum. 
Quam autem sit pulchrum exigua haec spernentem et minima ad ascensus verae gloriae
tendere longos et arduos, ut memorat vates Ascraeus, Censorius Cato monstravit.
Qui 
interrogatus, quam ob rem inter multos statuam non haberet, "malo", inquit, "ambigere bonos,
quam ob rem id non meruerim, quam, quod est gravius, cur impetraverim mussitare.
" 

<milestone unit="par" n="9"/>Alii summum decus in carruchis solito altioribus et ambitioso vestium
cultu ponentes sudant sub ponderibus lacernarum, quas in collis insertas iugulis ipsis
annectunt, nimia subtegminum tenuitate perflabiles,
<unclear/>expectantes crebris
agitationibus maximeque sinistra, ut longiores fimbriae tunicaeque perspicue luceant varietate
liciorum effigiatae in species animalium multiformes.
<milestone unit="par" n="10"/>Alii 
nullo quaerente vultus severitate assimulata patrimonia sua in immensum extollunt cultorum, ut
putant, feracium multiplicantes annuos fructus, quae a primo ad ultimum solem se abunde
iactitant possidere, ignorantes profecto maiores suos, per quos ita magnitudo Romana
porrigitur, non divitiis eluxisse, sed per bella saevissima nec opibus nec victu nec
indumentorum vilitate gregariis militibus discrepantes opposita cuncta superasse virtute.
<milestone unit="par" n="11"/>Hac ex causa collaticia stipe <placeName>Valerius</placeName> humatur ille Publicola
et subsidiis amicorum mariti inops cum liberis uxor alitur Reguli et dotatur ex aerario filia
Scipionis, cum nobilitas florem adultae virginis diuturnum absentia pauperis erubesceret
patris. 
<milestone unit="par" n="12"/>At nunc si ad aliquem bene nummatum tumentemque ideo
honestus advena salutatum introieris primitus, tamquam exoptatus suscipieris et interrogatus
multa coactusque mentiri miraberis numquam antea visus summatem virum tenuem te sic enixius
observantem, ut paeniteat ob haec bona tamquam praecipua non vidisse ante decennium <placeName>Romam</placeName>.
<milestone unit="par" n="13"/>Hacque affabilitate confisus cum eadem postridie feceris, ut
incognitus haerebis et repentinus hortatore illo hesterno
<supplied><gap/></supplied>numerando, qui sis vel unde venias diutius ambigente.
Agnitus vero tandem et ascitus in
amicitiam, si te salutandi assiduitati dederis triennio indiscretus et per totidem dierum
defueris tempus, reverteris ad paria perferenda, nec, ubi esses, interrogatus et, ni inde
miser discesseris, aetatem omnem frustra in stipi te conteres summittendo.
<milestone unit="par" n="14"/>Cum autem commodis intervallata temporibus convivia longa et noxia
coeperint apparari vel distributio sollemnium sportularum, anxia deliberatione tractatur, an
exceptis his, quibus vicissitudo debetur, peregrinum invitari conveniet et, si digesto plene
consilio id placuerit fieri, is adhibetur, qui pro domibus excubat aurigarum aut artem
tesserariam profitetur aut secretiora quaedam se nosse confingit.
<milestone unit="par" n="15"/>Homines enim eruditos et sobrios ut infaustos et inutiles vitant eo quoque accedente, quod
et nomenculatores assueti haec et talia venditare mercede accepta lucris quosdam et prandiis
inserunt subditicios ignobiles et obscuros.
<milestone unit="par" n="16"/>Mensarum enim
voragines et varias voluptatum illecebras, ne longius progrediar, praetermitto illuc
transiturus, quod quidam per ampla spatia urbis subversasque silices sine periculi metu
properantes equos velut publicos signatis quod dicitur calcibus agitant familiarium agmina
tamquam praedatorios globos post terga trahentes ne Sannione quidem, ut ait comicus, domi
relicto. 
Quos imitatae matronae complures opertis capitibus et basternis per latera civitatis
cuncta discurrunt.
<milestone unit="par" n="17"/>Vtque proeliorum periti rectores primo
catervas densas opponunt et fortes, deinde leves armaturas, post iaculatores ultimasque
subsidiales acies, si fors adegerit, iuvaturas, ita praepositis urbanae familiae suos pense
digerentibus sollicite, quos insignes faciunt virgae dextris aptatae, velut tessera data
castrensi iuxta vehiculi frontem omne textrinum incedit; huic atratum coquinae iungitur
ministerium, dein totum promisce servitium cum otiosis plebeiis de vicinitate coniunctis;
postrema multitudo spadonum a senibus in pueros desinens obluridi distortaque liniamentorum
compage deformes, ut, quaqua incesserit quisquam, cernens mutilorum hominum agmina detestetur
memoriam Semiramidis reginae illius veteris, quae teneros mares castravit omnium prima velut
vim iniectans naturae eandemque ab instituto cursu retorquens, quae inter ipsa oriundi
crepundia per primigenios seminis fontes tacita quodam modo lege vias propagandae posteritatis
ostendit. 
<milestone unit="par" n="18"/>Quod cum ita sit, paucae domus studiorum seriis
cultibus antea celebratae nunc ludibriis ignaviae torpentis exundant vocabili sonu perflabili
tinnitu fidium resultantes.
Denique pro philosopho cantor et in locum oratoris doctor artium
ludicrarum accitur et bibliothecis sepulchrorum ritu in perpetuum clausis organa fabricantur
hydraulica et lyrae ad speciem carpentorum ingentes tibiaeque et histrionici gestus
instrumenta non levia.
<milestone unit="par" n="19"/>Postremo ad id indignitatis est ventum,
ut, cum peregrini ob formidatam haud ita dudum alimentorum inopiam pellerentur ab urbe
praecipites, sectatoribus disciplinarum liberalium impendio paucis sine respiratione ulla
extrusis tenerentur mimarum asseculae veri, quique id simularunt ad tempus, et tria milia
saltatricum ne interpellata quidem cum choris totidemque remanerent magistris.
<milestone unit="par" n="20"/>Et licet, quocumque oculos flexeris, feminas affatim multas spectare
cirratas, quibus, si nupsissent, per aetatem ter iam nixus poterat suppetere liberorum, ad
usque taedium pedibus pavimenta tergentes iactari volucriter gyris, dum exprimunt innumera
simulacra, quae finxere fabulae theatrales.
<milestone unit="par" n="21"/>Illud autem non
dubitatur, quod cum esset aliquando virtutum omnium domicilium <placeName>Roma</placeName> ingenuos advenas plerique
nobilium ut Homerici bacarum suavitate Lotophagi humanitatis multiformibus officiis
retentabant. 
<milestone unit="par" n="22"/>Nunc vero inanes flatus quorundam vile esse,
quidquid extra urbis pomerium nascitur, aestimant praeter orbos et caelibes nec credi potest,
qua obsequiorum diversitate coluntur homines sine liberis <placeName>Romae</placeName>.
<milestone unit="par" n="23"/>Et quoniam apud eos ut in capite mundi morborum acerbitates celsius dominantur, ad quos vel
sedandos omnis professio medendi torpescit, excogitatum est adminiculum sospitale, ne qui
amicum perferentem similia videat, additumque est cautionibus paucis remedium aliud satis
validum, ut famulos percontatum missos, quem ad modum valeant noti hac aegritudine colligati,
non ante recipiant domum, quam lavacro purgaverint corpus.
Ita etiam alienis oculis visa
metuitur labes.
<milestone unit="par" n="24"/>Sed tamen haec cum ita tutius observentur,
quidam vigore artuum imminuto rogati ad nuptias, ubi aurum dextris manibus cavatis offertur,
impigre vel usque Spoletium pergunt.
Haec nobilium sunt instituta.
<milestone unit="par" n="25"/>Ex turba vero imae sortis et paupertinae in tabernis aliqui pernoctant vinariis,
nonnulli sub velabris umbraculorum theatralium latent, quae Campanam imitatus lasciviam
Catulus in aedilitate sua suspendit omnium primus; aut pugnaciter aleis certant turpi sono
fragosis naribus introrsum reducto spiritu concrepantes; aut, quod est studiorum omnium
maximum, ab ortu lucis ad vesperam sole fatiscunt vel pluviis per minutias aurigarum
equorumque praecipua vel delicta scrutantes.
<milestone unit="par" n="26"/>Et est admodum
mirum videre plebem innumeram mentibus ardore quodam infuso e dimicationum curulium eventu
pendentem. 
Haec similiaque memorabile nihil vel serium agi <placeName>Romae</placeName> permittunt;

<milestone unit="par" n="27"/>ergo redeundum ad textum.
<lb/></p>
    </div>
    <div type="cap" n="7">
     <p>
      <milestone unit="par" n="1"/>Latius iam disseminata licentia onerosus bonis omnibus Caesar
nullum post haec adhibens modum orientis latera cuncta vexabat nec honoratis parcens nec
urbium primatibus nec plebeiis.
<milestone unit="par" n="2"/>Denique Antiochensis ordinis
vertices sub uno elogio iussit occidi ideo efferatus, quod ei celebrari vilitatem
intempestivam urgenti, cum impenderet inopia, gravius rationabili responderunt; et perissent
ad unum, ni comes orientis tunc Honoratus fixa constantia restitisset.
<milestone unit="par" n="3"/>Erat autem diritatis eius hoc quoque indicium nec obscurum nec latens, quod ludicris
cruentis delectabatur et in circo sex vel septem aliquotiens deditus certaminibus pugilum
vicissim se concidentium perfusorumque sanguine specie ut lucratus ingentia laetabatur.
<milestone unit="par" n="4"/>Accenderat super his incitatum propositum ad nocendum aliqua
mulier vilis, quae ad palatium (ut poposcerat) intromissa insidias ei latenter obtendi
prodiderat a militibus obscurissimis.
Quam <placeName>Constantina</placeName> exsultans ut in tuto iam locata mariti
salute muneratam vehiculoque impositam per regiae ianuas emisit in publicum, ut his illecebris
alios quoque ad indicanda proliceret paria vel maiora.
<milestone unit="par" n="5"/>Post haec
Gallus <placeName>Hierapolim</placeName> profecturus, ut expeditioni specie tenus adesset, Antiochensi plebi
suppliciter obsecranti, ut inediae dispelleret metum, quae per multas difficilesque causas
affore iam sperabatur, non ut mos est principibus, quorum diffusa potestas localibus subinde
medetur aerumnis, disponi quidquam statuit vel ex provinciis alimenta transferri conterminis,
sed consularem <placeName>Syriae</placeName> Theophilum prope astantem ultima metuenti multitudini dedit id assidue
replicando, quod invito rectore nullus egere poterit victu.
<milestone unit="par" n="6"/>Auxerunt haec vulgi sordidioris audaciam; et cum ingravesceret penuria commeatuum, famis et
furoris impulsu Eubuli cuiusdam inter suos clari domum ambitiosam ignibus subditis inflammavit
rectoremque ut sibi iudicio imperiali addictum calcibus incessens et pugnis conculcans
seminecem laniatu miserando discerpsit.
Post cuius lacrimosum interitum in unius exitio
quisque imaginem periculi sui considerans documento recenti similia formidabat.
<milestone unit="par" n="7"/>Eodem tempore Serenianus ex duce, cuius ignavia populatam in <placeName>Phoenice</placeName>
Celsein ante rettulimus, pulsatae maiestatis imperii reus iure postulatus ac lege incertum qua
potuit suffragatione absolvi aperte convictus familiarem suum cum pilleo, quo caput operiebat,
incantato vetitis artibus ad templum misisse fatidicum quaeritatum praesagia, an ei firmum
portenderetur imperium ut cupiebat et tutum
<milestone unit="par" n="8"/>Duplexque isdem
diebus acciderat malum, quod et Theophilum insontem atrox interceperat casus et Serenianus
dignus exsecratione cunctorum innoxius modo non reclamante publico vigore discessit.
<milestone unit="par" n="9"/>Haec subinde Constantius audiens et quaedam referente Thalassio
doctus, quem obisse iam compererat lege communi, scribens ad Caesarem blandius adiumenta
paulatim illi subtraxit sollicitari se simulans, ne
<unclear/>vitiae militare otium fere
tumultuosum in eius perniciem conspiraret, solisque scholis iussit esse contentum palatinis et
protectorum cum Scutariis et Gentilibus et mandabat Domitiano, ex comite largitionum praefecto
provecto, ut, cum in <placeName>Syriam</placeName> venerit, Gallum, quem crebro acciverat, ad <placeName>Italiam</placeName> properare
blande hortaretur verecunde.
<milestone unit="par" n="10"/>Qui cum venisset ob haec
festinatis itineribus <placeName>Antiochiam</placeName>, praestrictis palatii ianuis contempto Caesare, quem videri
decuerat, ad praetorium cum pompa sollemni perrexit morbosque diu causatus nec regiam introiit
nec processit in publicum, sed abditus multa in eius moliebatur exitium addens quaedam
relationibus supervacua, quas subinde mittebat ad principem.
<milestone unit="par" n="11"/>Rogatus ad ultimum admissusque in consistorium ambage nulla praegressa inconsiderate et
leviter "proficiscere", inquit, "ut praeceptum est, Caesar, sciens, quod, si cessaveris, et
tuas et palatii tui auferri iubebo prope diem annonas".
Hocque solo contumaciter dicto
subiratus abscessit nec in conspectum eius postea venit saepius arcessitus.
<milestone unit="par" n="12"/>Hinc ille commotus ut iniusta perferens et indigna praefecti custodiam
protectoribus mandaverat fidis.
Quo comperto Montius tunc quaestor, acer quidem, sed ad
lenitatem propensior, consulens in commune advocatos palatinarum primos scholarum allocutus
est mollius docens nec decere haec fieri nec prodesse addensque vocis obiurgatorio sonu, quod,
si id placuerit, post statuas Constanti deiectas super adimenda vita praefecto conveniet
securius cogitari.
<milestone unit="par" n="13"/>His cognitis Gallus ut serpens appetitus
telo vel saxo iamque spes extremas opperiens et succurrens saluti suae quavis ratione colligi
omnes iussit armatos et, cum starent attoniti, districta dentium acie stridens, "adeste",
inquit, "viri fortes, mihi periclitanti vobiscum.
<milestone unit="par" n="14"/>Montius nos
tumore inusitato quodam et novo ut rebelles et maiestati recalcitrantes Augustae per haec,
quae strepit, incusat iratus nimirum, quod contumacem praefectum, quid rerum ordo postulat,
ignorare dissimulantem formidine tenus iusserim custodiri."
<milestone unit="par" n="15"/>Nihil morati post haec militares avidi saepe turbarum adorti sunt Montium primum, qui
devertebat in proximo, levi corpore senem atque morbosum et hirsutis resticulis cruribus eius
innexis divaricaturn sine spiramento ullo ad usque praetorium traxere praefecti.
<milestone unit="par" n="16"/>Et eodem impetu Domitianum praecipitem per scalas itidem funibus
constrinxerunt eosque coniunctos per ampla spatia civitatis acri raptavere discursu.
Iamque 
artuum et membrorum divulsa compage superscandentes corpora mortuorum ad ultimam truncata
deformitatem velut exsaturati mox abiecerunt in flumen.
<milestone unit="par" n="17"/>Incenderat autem audaces usque ad insaniam homines ad haec, quae nefariis egere conatibus,
Luscus quidam curator urbis subito visus eosque ut heiulans baiulorum praecentor ad
expediendum, quod orsi sunt, incitans vocibus crebris.
Qui haud longe postea ideo vivus
exustus est.
<milestone unit="par" n="18"/>Et quia Montius inter dilancinantium manus
spiritum efflaturus Epigonum et Eusebium nec professionem nec dignitatem ostendens aliquotiens
increpabat, aequisoni his magna quaerebatur industria et, ne quid intepesceret, Epigonus e
<placeName>Cilicia</placeName> philosophus ducitur et Eusebius ab Emesa Pittacas cognomento concitatus orator, cum
quaestor non hos, sed tribunos fabricarum insimulasset promittentes armorum, si novae res
agitari coepissent.
<milestone unit="par" n="19"/>Isdem diebus Apollinaris Domitiani gener
paulo ante agens palatii Caesaris curam ad <placeName>Mesopotamiam</placeName> missus a socero per militares numeros
immodice scrutabatur, an quaedam altiora meditantis iam Galli secreta susceperint scripta; qui
compertis <placeName>Antiochiae</placeName> gestis per minorem <placeName>Armeniam</placeName> lapsus <placeName>Constantinopolim</placeName> petit exindeque per
protectores retractus artissime tenebatur.
<milestone unit="par" n="20"/>Quae dum ita
struuntur, indicatum est apud <placeName>Tyrum</placeName> indumentum regale textum occulte incertum quo locante vel
cuius usibus apparatum.
Ideoque rector provinciae tunc pater Apollinaris eiusdem nominis ut
conscius ductus est aliique congregati sunt ex diversis civitatibus multi, qui atrocium
criminum ponderibus urgebantur.
<milestone unit="par" n="21"/>Iamque lituis cladum
concrepantibus internarum non celate ut antea turbidum saeviebat ingenium a veri
consideratione detortum et nullo impositorum vel compositorum fidem sollemniter inquirente nec
discernente a societate noxiorum insontes velut exturbatum e iudiciis fas omne discessit; et
causarum legitima silente defensione carnifex rapinarum sequester et obductio capitum et
bonorum ubique multatio versabatur per orientales provincias; quas recensere puto nunc
opportunum absque <placeName>Mesopotamia</placeName> iam digesta, cum bella Parthica narrarentur, et Aegypto, quam
necessario aliud reiecimus ad tempus.
<lb/></p>
    </div>
    <div type="cap" n="8">
     <p>
      <milestone unit="par" n="1"/>Superatis Tauri montis verticibus, qui ad solis ortum sublimius
attolluntur, <placeName>Cilicia</placeName> spatiis porrigitur late distentis dives bonis omnibus terra eiusque
lateri dextro annexa <placeName>Isauria</placeName> pari sorte uberi palmite viret et frugibus multis, quam mediam
navigabile flumen Calycadnus interscindit.
<milestone unit="par" n="2"/>Et hanc quidem
praeter oppida multa duae civitates exornant, <placeName>Seleucia</placeName>, opus Seleuci regis, et Claudiopolis,
quam deduxit coloniam Claudius Caesar.
Isaura enim antehac nimium potens olim subversa ut
rebellatrix interniciva aegre vestigia claritudinis pristinae monstrat admodum pauca.
<milestone unit="par" n="3"/> Ciliciam vero, quae Cydno amni exsultat, Tarsus nobilitat, urbs
      perspicabilis – hanc condidisse Perseus memoratur, Iovis filius et Danaes, vel certe ex
      Aethiopia profectus Sandan quidam nomine vir opulentus et nobilis – et Anazarbus auctoris
      vocabulum referens et Mobsuestia, vatis illius domicilium Mobsi, quem a commilitio
      Argonautarum, cum aureo vellere direpto redirent, errore abstractum delatumque ad Africae
      litus mors repentina consumpsit, et ex eo caespite Punico tecti manes eius heroici dolorum
      varietati medentur plerumque sospitales. <milestone unit="par" n="4"/>Hae duae provinciae
bello quondam piratico catervis mixtae praedonum a Servilio pro consule missae sub iugum
factae sunt vectigales.
Et hae quidem regiones velut in prominenti terrarum lingua positae ob
orbe eoo monte <placeName>Amano</placeName> disparantur.
<milestone unit="par" n="5"/>Orientis vero limes in longum
protentus et rectum ab <placeName>Euphratis</placeName> fluminis ripis ad usque supercilia porrigitur <placeName>Nili</placeName> laeva
Saracenis conterminans gentibus, dextra pelagi fragoribus patens; quam plagam Nicator Seleucus
occupatam auxit magnum in modum, cum post Alexandri Macedonis obitum successorio iure teneret
regna Persidis, efficaciae impetrabilis rex, ut indicat cognomentum.
<milestone unit="par" n="6"/>Abusus enim multitudine hominum, quam tranquillis in rebus diutius rexit, ex
agrestibus habitaculis urbes construxit multis opibus firmas et viribus, quarum ad praesens
pleraeque, licet Graecis nominibus appellentur, quae isdem ad arbitrium imposita sunt
conditoris, primigenia tamen nomina non amittunt, quae eis <placeName>Assyria</placeName> lingua institutores veteres
indiderunt. 
<milestone unit="par" n="7"/>Et prima post <placeName>Osdroenam</placeName>, quam, ut dictum est, ab hac
descriptione discrevimus, Commagena, nunc Euphratensis, clementer assurgit, <placeName>Hierapoli</placeName>, vetere
Nino, et <placeName>Samosata</placeName> civitatibus amplis illustris.
<milestone unit="par" n="8"/>Dein <placeName>Syria</placeName> per
speciosam interpatet diffusa planitiem.
Hanc nobilitat <placeName>Antiochia</placeName>, mundo cognita civitas, cui
non certaverit alia advecticiis ita affluere copiis et internis, et Laodicea et Apamea,
itidemque <placeName>Seleucia</placeName>, iam inde a primis auspiciis florentissimae.
<milestone unit="par" n="9"/>Post hanc acclinis Libano monti <placeName>Phoenice</placeName>, regio plena gratiarum et venustatis, urbibus
decorata magnis et pulchris; in quibus amoenitate celebritateque nominum <placeName>Tyros</placeName> excellit, <placeName>Sidon</placeName>
et Berytus isdemque pares Emesa et <placeName>Damascus</placeName> saeculis condita priscis.
<milestone unit="par" n="10"/>Has autem provincias, quas <placeName>Orontes</placeName> ambiens amnis imosque pedes <placeName>Cassii</placeName> montis illius
celsi praetermeans funditur in <placeName>Parthenium</placeName> mare, Gnaeus Pompeius superato Tigrane regnis
Armeniorum abstractas dicioni Romanae coniunxit.
<milestone unit="par" n="11"/>Vltima 
Syriarum est <placeName>Palaestina</placeName> per intervalla magna protenta cultis abundans terris et nitidis et
civitates habens quasdam egregias, nullam nulli cedentem, sed sibi vicissim velut ad
perpendiculum aemulas: <placeName>Caesaream</placeName>, quam ad honorem Octaviani principis exaedificavit Herodes,
et <placeName>Eleutheropolim</placeName> et <placeName>Neapolim</placeName>, itidemque Ascalonem <placeName>Gazam</placeName> aevo superiore exstructas.
<milestone unit="par" n="12"/>In his tractibus navigerum nusquam visitur flumen et in locis plurimis
aquae suapte natura calentes emergunt ad usus aptae multiplicium medelarum.
Verum has quoque
regiones pari sorte Pompeius Iudaeis domitis et Hierosolymis captis in provinciae speciem
delata iuris dictione formavit.
<milestone unit="par" n="13"/>Huic <placeName>Arabia</placeName> est conserta, ex
alio latere Nabataeis contigua, opima varietate commerciorum castrisque oppleta validis et
castellis, quae ad repellendos gentium vicinarum excursus sollicitudo pervigil veterum per
opportunos saltus erexit et cautos.
Haec quoque civitates habet inter oppida quaedam ingentes,
<placeName>Bostram</placeName> et <placeName>Gerasam</placeName> atque <placeName>Philadelphiam</placeName>, murorum firmitate cautissimas.
Hanc provinciae
imposito nomine rectoreque attributo obtemperare legibus nostris Traianus compulit imperator
incolarum tumore saepe contunso, cum glorioso Marte <placeName>Mediam</placeName> urgeret et Parthos.
<milestone unit="par" n="14"/><placeName>Cyprum</placeName> itidem insulam procul a continenti discretam et portuosam inter
municipia crebra urbes duo faciunt claram, <placeName>Salamis</placeName> et Paphus, altera Iovis delubris, altera
Veneris templo insignis.
Tanta autem tamque multiplici fertilitate abundat rerum omnium eadem
Cyprus, ut nullius externi indigens adminiculi indigenis viribus a fundamento ipso carinae ad
supremos usque carbasos aedificet onerariam navem omnibusque armamentis instructam mari
committat. 
<milestone unit="par" n="15"/>Nec piget dicere avide magis hanc insulam populum
Romanum invasisse quam iuste.
Ptolomaeo enim rege foederato nobis et socio ob aerarii nostri
angustias iusso sine ulla culpa proscribi ideoque hausto veneno voluntaria morte deleto et
tributaria facta est et velut hostiles eius exuviae classi impositae in urbem advectae sunt
per Catonem.
Nunc repetetur ordo gestorum.
<lb/></p>
    </div>
    <div type="cap" n="9">
     <p>
      <milestone unit="par" n="1"/>Inter has ruinarum uarietates a <placeName>Nisibi</placeName> quam tuebatur accitus
Vrsicinus, cui nos obsecuturos iunxerat imperiale praeceptum, dispicere litis exitialis
crimina cogebatur, abnuens et reclamans adulatorum oblatrantibus turmis, bellicosus sane
milesque semper et militum ductor, sed forensibus iurgiis longe discretus, qui metu sui
discriminis anxius, cum accusatores quaesitoresque subditivos sibi consociatos ex isdem foveis
cerneret emergentes, quae clam palamve agitabantur, occultis Constantium litteris edocebat
implorans subsidia, quorum metu tumor notissimus Caesaris exhalaret.
<milestone unit="par" n="2"/>Sed cautela nimia in peiores haeserat plagas, ut narrabimus postea, aemulis
consarcinantibus insidias graves apud Constantium, cetera medium principem, sed si quid
auribus eius huiusmodi quivis infudisset ignotus, acerbum et implacabilem et in hoc causarum
titulo dissimilem sui.
<milestone unit="par" n="3"/>Proinde die funestis interrogationibus
praestituto imaginarius iudex equitum resedit magister adhibitis aliis iam, quae essent
agenda, praedoctis et assistebant hinc inde notarii, quid quaesitum esset quidve responsum,
cursim ad Caesarem perferentes; cuius imperio truci stimulis reginae exsertantis ora subinde
per aulaeum nec diluere obiecta permissi nec defensi periere complures.
<milestone unit="par" n="4"/>Primi igitur omnium statuuntur Epigonus et Eusebius ob nominum gentilitatem oppressi.
Praediximus enim Montium sub ipso vivendi termino his vocabulis appellatos fabricarum culpasse
tribunos ut adminicula futurae molitioni pollicitos.
<milestone unit="par" n="5"/>Et Epigonus
quidem amictu tenus philosophus, ut apparuit, prece frustra temptata sulcatis lateribus
mortisque metu admoto turpi confessione cogitatorum socium, quae nulla erant, fuisse firmavit,
cum nec vidisset quidquam nec audisset, penitus expers forensium rerum; Eusebius vero obiecta
fidentius negans suspensus in eodem gradu constantiae stetit latrocinium illud esse non
iudicium clamans.
<milestone unit="par" n="6"/>Cumque pertinacius ut legum gnarus accusatorem
flagitaret atque sollemnia, doctus id Caesar libertatemque superbiam ratus tamquam
obtrectatorem audacem excarnificari praecepit; qui ita evisceratus, ut cruciatibus membra
deessent, implorans caelo iustitiam torvum renidens fundato pectore mansit immobilis nec se
incusare nec quemquam alium passus et tandem nec confessus nec confutatus cum abiecto consorte
poenali est morte multatus.
Et ducebatur intrepidus temporum iniquitati insultans imitatus
Zenonem, illum veterem Stoicum, qui, ut mentiretur quaedam, laceratus diutius avulsam sedibus
linguam suam cum cruento sputamine in oculos interrogantis Cyprii regis impegit.
<milestone unit="par" n="7"/>Post haec indumentum regale quaerebatur et ministris fucandae purpurae
tortis confessisque pectoralem tuniculam sine manicis textam Maras nomine quidam inductus est,
ut appellant Christiani, diaconus; cuius prolatae litterae scriptae Graeco sermone ad Tyrii
textrini praepositum celerari speciem perurgebant, quam autem non indicabant; denique etiam
idem ad usque discrimen vitae vexatus nihil fateri compulsus est.
<milestone unit="par" n="8"/>Quaestione igitur per multiplices dilatata fortunas, cum ambigerentur quaedam, nonnulla
levius actitata constaret, post multorum clades Apollinares ambo, pater et filius, in exsilium
acti, cum ad locum Crateras nomine pervenissent, villam scilicet suam, quae ab <placeName>Antiochia</placeName>
vicensimo et quarto disiungitur lapide, ut mandatum est, fractis cruribus occiduntur.
<milestone unit="par" n="9"/>Post quorum necem nihilo lenius ferociens Gallus ut leo
cadaveribus pastus multa huiusmodi scrutabatur.
Quae singula narrare non refert, ne
professionis modum, quod sane vitandum est, excedamus.
<lb/></p>
    </div>
    <div type="cap" n="10">
     <p>
      <milestone unit="par" n="1"/>Haec dum oriens diu perferret, caeli reserato tepore Constantius
consulatu suo septies et Caesaris iterum egressus Arelate <placeName>Valentiam</placeName> petit in Gundomadum et
Vadomarium fratres Alamannorum reges arma moturus, quorum crebris excursibus vastabantur
confines limitibus terrae Gallorum.
<milestone unit="par" n="2"/>Dumque ibi diu moratur
commeatus opperiens, quorum translationem ex Aquitania verni imbres solito crebriores
prohibebant auctique torrentes, Herculanus advenit protector domesticus, Hermogenis ex
magistro equitum filius apud <placeName>Constantinopolim</placeName>, ut supra rettulimus, popularium quondam turbela
discerpti. 
Quo verissime referente, quae Gallus egerat coniuxque, super praeteritis maerens et
futurorum timore suspensus angorem animi, quamdiu potuit, amendabat.
<milestone unit="par" n="3"/>Miles tamen interea omnis apud <placeName>Cabyllona</placeName> collectus morarum impatiens saeviebat hoc
irritatior, quod nec subsidia vivendi suppeterent alimentis nondum ex usu translatis.
<milestone unit="par" n="4"/>Vnde Rufinus ea tempestate praefectus praetorio ad discrimen
trusus est ultimum.
<placeName>Ire</placeName> enim ipse compellebatur ad militem, quem exagitabat inopia simul et
feritas, et alioqui coalito more in ordinarias dignitates asperum semper et saevum, ut
satisfaceret atque monstraret, quam ob causam annonae convectio sit impedita.
<milestone unit="par" n="5"/>Quod opera consulta cogitabatur astute, ut hoc insidiarum genere Galli
periret avunculus, ne eum ut praepotens acueret in fiduciam exitiosa coeptantem.
Verum navata
est opera diligens hocque dilato Eusebius praepositus cubiculi missus est Cabyllona aurum
secum perferens, quo per turbulentos seditionum concitores occultius distributo et tumor
consenuit militum et salus est in tuto locata praefecti.
Deinde cibo abunde perlato castra die
praedicto sunt mota.
<milestone unit="par" n="6"/>Emensis itaque difficultatibus multis et
nive obrutis callibus plurimis ubi prope <placeName>Rauracum</placeName> ventum est ad supercilia fluminis <placeName>Rheni</placeName>,
resistente multitudine Alamanna pontem suspendere navium compage Romani vi nimia vetabantur
ritu grandinis undique convolantibus telis; et cum id impossibile videretur, imperator
cogitationibus magnis attonitus, quid capesseret, ambigebat.
<milestone unit="par" n="7"/>Ecce autem ex improviso index quidam regionum gnarus advenit et mercede accepta vadosum locum
nocte monstravit, unde superari potuit flumen.
Et potuisset aliorsum intentis hostibus
exercitus inde transgressus nullo id opinante cuncta vastare, ni pauci ex eadem gente, quibus
erat honoratioris militis cura commissa, populares suos haec per nuntios docuissent occultos,
ut quidam existimabant.
<milestone unit="par" n="8"/>Infamabat autem haec suspicio Latinum
domesticorum comitem et Agilonem tribunum stabuli atque Scudilonem Scutariorum rectorem, qui
tunc ut dextris suis gestantes rem publicam colebantur.
<milestone unit="par" n="9"/>At 
barbari suscepto pro instantium rerum ratione consilio dirimentibus forte auspicibus vel
congredi prohibente auctoritate sacrorum mollito rigore, quo fidentius resistebant, optimates
misere delictorum veniam petituros et pacem.
<milestone unit="par" n="10"/>Tentis igitur
regis utriusque legatis et negotio tectius diu pensato cum pacem oportere tribui, quae iustis
condicionibus petebatur, eamque ex re tum fore sententiarum via concinens approbasset,
advocato in contionem exercitu imperator pro tempore pauca dicturus tribunali assistens
circumdatus potestatum coetu celsarum ad hunc disservit modum:
<milestone unit="par" n="11"/>"Nemo, quaeso, miretur, si post exsudatos labores itinerum longos congestosque affatim
commeatus fiducia vestri ductante barbaricos pagos adventans velut mutato repente consilio ad
placidiora deverti.
<milestone unit="par" n="12"/>Pro suo enim loco et animo quisque vestrum
reputans id inveniet verum, quod miles ubique licet membris vigentibus firmior se solum
vitamque propriam circumspicit et defendit, imperator vero
<unclear/>officiorum dum aequis
omnibus alienae custos salutis nihil non ad sui spectare tutelam ratio
<supplied><gap/></supplied>et remedia cuncta, quae status negotiorum admittit, arripere
debet alacriter secunda numinis voluntate delata.
<milestone unit="par" n="13"/>Vt in breve
igitur conferam et ostendam, qua ex causa omnes vos simul adesse volui, commilitones mei
fidissimi, accipite aequis auribus, quae succinctius explicabo.
Veritatis enim absoluta semper
ratio est simplex.
<milestone unit="par" n="14"/>Arduos vestrae gloriae gradus, quos fama per
plagarum quoque accolas extimarum diffundit excellenter accrescens, Alamannorum reges et
populi formidantes per oratores, quos videtis, summissis cervicibus concessionem praeteritorum
poscunt et pacem.
Quam ut cunctator et cautus utiliumque monitor, si vestra voluntas adest,
tribui debere censeo multa contemplans, primo ut Martis ambigua declinentur, dein ut
auxiliatores pro adversariis asciscamus, quod pollicentur, tum autem ut incruenti mitigemus
ferociae flatus perniciosos saepe provinciis, postremo id reputantes, quod non ille hostis
vincitur solus, qui cadit in acie pondere armorum oppressus et virium, sed multo tutius etiam
tuba tacente sub iugum mittitur voluntarius, qui sentit expertus nec fortitudinem in rebelles
nec lenitatem in supplices animos abesse

<supplied><gap/></supplied><milestone unit="par" n="15"/>In summa tamquam arbitros vos, quid suadetis, opperior ut
princeps tranquillus temperanter adhibere modum allapsa felicitate decernens.
Non enim
inertiae, sed modestiae humanitatique, mihi credite, hoc, quod recte consultum est
assignabitur." 
<milestone unit="par" n="16"/>Mox dicta finierat, multitudo omnis ad quae
imperator voluit promptior laudato consilio consensit in pacem ea ratione maxime percita, quod
norat expeditionibus crebris fortunam eius in malis tantum civilibus vigilasse; cum autem
bella moverentur externa, accidisse plerumque luctuosa.
Icto post haec foedere gentium ritu
perfectaque sollemnitate imperator <placeName>Mediolanum</placeName> ad hiberna discessit.
<lb/></p>
    </div>
    <div type="cap" n="11">
     <p>
      <milestone unit="par" n="1"/>Vbi curarum abiectis ponderibus aliis tamquam nodum et odium
difficillimum Caesarem convellere nisu valido cogitabat; eique deliberanti cum proximis
clandestinis colloquiis et nocturnis, qua vi quibusve commentis id fieret, antequam
effundendis rebus pertinacius incumberet confidentia, acciri mollioribus scriptis per
simulationem tractatus publici nimis urgentis eundem placuerat Gallum, ut auxilio destitutus
sine ullo interiret obstaculo.
<milestone unit="par" n="2"/>Huic sententiae versabilium
adulatorum refragantibus globis, inter quos erat Arbitio ad insidiandum acer et flagrans et
Eusebius tunc praepositus cubiculi effusior ad nocendum, id occurrebat Caesare discedente
Vrsicinum in oriente perniciose relinquendum, si nullus esset, qui prohibet, altiora
meditaturum. 
<milestone unit="par" n="3"/>Isdemque residui regii accessere spadones, quorum
ea tempestate plus habendi cupiditas ultra mortalem modum adolescebat, inter ministeria vitae
secretioris per arcanos susurros nutrimenta fictis criminibus subserentes: qui ponderibus
invidiae gravioris virum fortissimum opprimebant subolescere imperio adultos eius filios
mussitantes decore corporum favorabiles et aetate per multiplicem armaturae scientiam
agilitatemque membrorum inter cotidiana proludia exercitus consulto consilio cognitos; Gallum
suopte ingenio trucem per suppositos quosdam ad saeva facinora ideo animatum, ut eo digna
omnium ordinum detestatione exoso ad magistri equitum liberos principatus insignia
transferantur. 
<milestone unit="par" n="4"/>Cum haec taliaque sollicitas eius aures
everberarent expositas semper eiusmodi rumoribus et patentes, vario animi motu miscente
consilia tandem id ut optimum factu elegit: et Vrsicinum primum ad se venire summo cum honore
mandavit ea specie, ut pro rerum tunc urgentium captu disponeretur concordi consilio, quibus
virium incrementis Parthicarum gentium arma minantium impetus frangerentur.
<milestone unit="par" n="5"/>Et ne quid suspicaretur adversi venturus, vicarius eius, dum redit,
Prosper missus est comes; acceptisque litteris et copia rei vehiculariae data <placeName>Mediolanum</placeName>
itineribus properavimus magnis.
<milestone unit="par" n="6"/>Restabat, ut Caesar post haec
properaret accitus, et abstergendae causa suspicionis sororem suam, eius uxorem, Constantius
ad se tandem desideratam venire multis fictisque blanditiis hortabatur.
Quae licet ambigeret
metuens saepe cruentum, spe tamen, quod eum lenire poterit ut germanum, profecta, cum
<placeName>Bithyniam</placeName> introisset, in statione, quae Caenos Gallicanos appellatur, absumpta est vi febrium
repentina. 
Cuius post obitum maritus contemplans cecidisse fiduciam, qua se fultum
existimabat, anxia cogitatione, quid moliretur, haerebat.
<milestone unit="par" n="7"/>Inter 
res enim impeditas et turbidas ad hoc unum mentem sollicitam dirigebat, quod Constantius
cuncta ad suam sententiam conferens nec satisfactionem suscipiet aliquam nec erratis ignoscet,
sed, ut erat in propinquitatis perniciem inclinatior, laqueos ei latenter obtendens, si
cepisset incautum, morte multaret.
<milestone unit="par" n="8"/>Eo necessitatis adductus
ultimaque, ni vigilasset, opperiens principem locum, si copia patuisset, clam affectabat, sed
perfidiam proximorum ratione bifaria verebatur, qui eum ut truculentum horrebant et levem
quique altiorem Constantii fortunam in discordiis civilibus formidabant.
<milestone unit="par" n="9"/>Inter has curarum moles immensas imperatoris scripta suscipiebat assidua monentis
orantisque, ut ad se veniret, et mente monstrantis obliqua rem publicam nec posse dividi nec
debere, sed pro viribus quemque ei ferre suppetias fluctuanti nimirum Galliarum indicans
vastitatem. 
<milestone unit="par" n="10"/>Quibus subserebat non adeo vetus exemplum, quod
Diocletiano et eius collegae ut apparitores Caesares non resides, sed ultro citroque
discurrentes obtemperabant et in <placeName>Syria</placeName> Augusti vehiculum irascentis per spatium mille passuum
fere pedes antegressus est Galerius purpuratus.
<milestone unit="par" n="11"/>Advenit post
multos Scudilo Scutariorum tribunus, velamento subagrestis ingenii persuasionis opifex
callidus. 
Qui eum adulabili sermone periuriis admixto solus omnium proficisci pellexit vultu
assimulato saepius replicando,quod flagrantibus votis eum videre frater cuperet patruelis,
quid per imprudentiam gestum est, remissurus ut mitis et clemens participemque eum suae
maiestatis asciscet futurum laborum quoque socium, quos Arctoae provinciae diu fessae
poscebant. 
<milestone unit="par" n="12"/>Vtque solent manum iniectantibus fatis hebetari
sensus hominum et obtundi, his illecebris ad meliorum exspectationem erectus egressusque
<placeName>Antiochia</placeName> numine laevo ductante prorsus ire tendebat de fumo, ut proverbium loquitur vetus, ad
flammam; et ingressus <placeName>Constantinopolim</placeName> tamquam in rebus prosperis et securis editis
equestribus ludis capiti Thoracis aurigae coronam imposuit ut victoris.
<milestone unit="par" n="13"/>Quo cognito Constantius ultra mortalem modum exarsit ac, ne quo casu idem Gallus de
futuris incertus agitare quaedam conducentia saluti suae per itinera conaretur, remoti sunt
omnes de industria milites agentes in civitatibus perviis.
<milestone unit="par" n="14"/>Eoque tempore Taurus quaestor ad <placeName>Armeniam</placeName> missus confidenter nec appellato eo nec viso
transivit. 
Venere tamen aliqui iussu imperatoris administrationum specie diversarum eundem, ne
commovere se posset neve temptaret aliquid occulte, custodituri; inter quos Leontius erat,
postea urbi praefectus, ut quaestor et Lucillianus quasi domesticorum comes et Scutariorum
tribunus nomine Bainobaudes.
<milestone unit="par" n="15"/>Emensis itaque longis intervallis
et planis cum <placeName>Hadrianopolim</placeName> introisset urbem Haemimontanam, Vscudamam antehac appellatam,
fessasque labore diebus duodecim recreans vires comperit Thebaeas legiones in vicinis oppidis
hiemantes consortes suos misisse quosdam eum, ut remaneret, promissis fidis hortaturos et
firmis sui fiducia abunde per stationes
<unclear/>locat confines, sed observante cura
pervigili proximorum nullam videndi vel audiendi, quae ferebant, furari potuit facultatem.
<milestone unit="par" n="16"/>Inde aliis super alias urgentibus litteris exire et decem
vehiculis publicis, ut praeceptum est, usus relicto palatio omni praeter paucos tori ministros
et mensae, quos avexerat secum, squalore concretus celerare gradum compellebatur adigentibus
multis temeritati suae subinde flebiliter imprecatus, quae eum iam despectum et vilem arbitrio
subdiderat infimorum.
<milestone unit="par" n="17"/>Inter haec tamen per indutias naturae
conquiescentis sauciabantur eius sensus circumstridentium terrore larvarum interfectorumque
catervae Domitiano et Montio praeviis correptum eum, ut existimabat in somniis, uncis
furialibus obiectabant.
<milestone unit="par" n="18"/>Solutus enim corporeis nexibus animus
semper vigens motibus indefessis ex cogitationibus subiectis et curis, quae mortalium
sollicitant mentes, colligit visa nocturna, quas phantasias nos appellamus.
<milestone unit="par" n="19"/>Pandente itaque viam fatorum sorte tristissima, qua praestitutum erat eum
vita et imperio spoliari, itineribus rectis per mutationem iumentorum emensis venit
Poetovionem oppidum Noricorum, ubi reseratae sunt insidiarum latebrae omnes; et Barbatio
repente apparuit comes, qui sub eo domesticis praefuit, cum Apodemio agente in rebus milites
ducens, quos beneficiis suis oppigneratos elegerat imperator certus nec praemiis nec
miseratione ulla posse deflecti.
<milestone unit="par" n="20"/>Iamque non umbratis fallaciis
res agebatur, sed, qua palatium est extra muros, armatis omne circumdedit.
Ingressusque 
obscuro iam die ablatis regiis indumentis Caesarem tunica texit et paludamento communi eum
post haec nihil passurum velut mandatu principis iurandi crebritate confirmans et "statim",
inquit, "exsurge" et inopinum carpento privato impositum ad Histriam duxit prope oppidum
Polam, ubi quondam peremptum Constantini filium accepimus Crispum.
<milestone unit="par" n="21"/>Et cum ibi servaretur artissime terrore propinquantis exitii iam praesepultus,
accurrit Eusebius cubiculi tunc praepositus Pentadiusque notarius et Mallobaudes armaturarum
tribunus iussu imperatoris compulsuri eum singillatim docere, quam ob causam quemque apud
<placeName>Antiochiam</placeName> necatorum iusserat trucidari.
<milestone unit="par" n="22"/>Ad quae Adrasteo
pallore perfusus hactenus valuit loqui, quod plerosque incitante coniuge iugulaverit
Constantina, ignorans profecto Alexandrum Magnum urgenti matri, ut occideret quendam insontem,
et dictitanti spe impetrandi postea, quae vellet, eum se per novem menses utero portasse
praegnantem ita respondisse prudenter: "aliam, parens optima, posce mercedem; hominis enim
salus beneficio nullo pensatur."
<milestone unit="par" n="23"/>Quo comperto irrevocabili ira
princeps percitus et dolore fiduciam omnem fundandae securitatis in eodem posuit abolendo.
Et 
misso Sereniano, quem in crimen maiestatis vocatum praestigiis quibusdam absolutum esse supra
monstravimus, Pentadio quin etiam notario et Apodemio agente in rebus eum capitali supplicio
destinavit. 
Et ita colligatis manibus in modum noxii cuiusdam latronis cervice abscisa
ereptaque vultus et capitis dignitate cadaver est relictum informe paulo ante urbibus et
provinciis formidatum.
<milestone unit="par" n="24"/>Sed vigilavit utrubique superni numinis
aequitas. 
Nam et Gallum actus oppressere crudeles et non diu postea ambo cruciabili morte
absumpti sunt, qui eum licet nocentem blandius palpantes periuriis ad usque plagas perduxere
letales. 
Quorum Scudilo destillatione iecoris pulmones vomitans interiit; Barbatio, qui in eum
iam diu falsa composuerat crimina, cum ex magisterio peditum altius niti quorundam susurris
incusaretur, damnatus exstincti per fallacias Caesaris manibus anima illacrimoso obitu
parentavit. 
<milestone unit="par" n="25"/> Haec et huiusmodi quaedam innumerabilia ultrix
      facinorum impiorum bonorumque praemiatrix aliquotiens operatur Adrastia – atque utinam semper!
      –, quam vocabulo duplici etiam Nemesim appellamus, ius quoddam sublime numinis efficacis
      humanarum mentium opinione lunari circulo superpositum vel, ut definiunt alii, substantialis
      tutela generali potentia partilibus praesidens fatis, quam theologi veteres fingentes
      Iustitiae filiam ex abdita quadam aeternitate tradunt omnia despectare terrena. <milestone unit="par" n="26"/>Haec ut regina causarum et arbitra rerum ac disceptatrix urnam sortium
temperat accidentium vices alternans voluntatumque nostrarum exorsa interdum alio quam, quo
contendebant, exitu terminans multiplices actus permutando convolvit.
Eademque necessitatis
insolubili retinaculo mortalitatis vinciens fastus tumentis incassum et incrementorum
detrimentorumque momenta versans, ut novit, nunc erectas tumentium cervices opprimit et
enervat, nunc bonos ab imo suscitans ad bene vivendum extollit.
Pinnas autem ideo illi
fabulosa vetustas aptavit, ut adesse velocitate volucri cunctis existimetur et praetendere
gubernaculum dedit eique subdidit rotam, ut universitatem regere per elementa discurrens omnia
non ignoretur.
<milestone unit="par" n="27"/>Hoc immaturo interitu ipse quoque sui pertaesus
excessit e vita aetatis nono anno atque vicensimo, cum quadriennio imperasset, natus apud
Tuscos in Massa Veternensi patre Constantio, Constantini fratre imperatoris, matreque Galla,
sorore Rufini et Cerealis, quos trabeae consulares nobilitarunt et praefecturae.
<milestone unit="par" n="28"/>Erat autem forma conspicuus bona, decente filo corporis membrorumque
recta compage, flavo capillo et molli, barba licet recens emergente lanugine tenera ita tamen,
ut maturius auctoritas emineret; tantum a temperatis moribus Iuliani differens fratris,
quantum inter Vespasiani filios fuit Domitianum et Titum.
<milestone unit="par" n="29"/>Assumptus autem in amplissimum fortunae fastigium versabiles eius motus expertus est, qui
ludunt mortalitatem nunc evehentes quosdam in sidera, nunc ad Cocyti profunda mergentes.
Cuius 
rei cum innumera sint exempla, pauca tactu summo transcurram.
<milestone unit="par" n="30"/>Haec fortuna mutabilis et inconstans fecit Agathoclem Siculum ex figulo regem et Dionysium
gentium quondam terrorem Corinthi litterario ludo praefecit.
<milestone unit="par" n="31"/>Haec Adramytenum Andriscum in fullonio natum ad Pseudophilippi nomen evexit et Persei
legitimum filium artem ferrariam ob quaerendum docuit victum.
<milestone unit="par" n="32"/>Eadem Mancinum post imperium dedidit Numantinis, Samnitum atrocitati Veturium et Claudium
Corsis substravitque feritati Carthaginis Regulum; istius iniquitate Pompeius post quaesitum
Magni ex rerum gestarum amplitudine cognomentum ad spadonum libidinem in Aegypto trucidatur.
<milestone unit="par" n="33"/>Et Eunus quidam ergastularius servus ductavit in Sicilia
fugitivos. 
Quam multi splendido loco nati eadem rerum domina conivente Viriathi genua sunt
amplexi et Spartaci!
Quot capita, quae horruere gentes, funesti carnifices absciderunt!
Alter 
in vincula ducitur, alter insperatae praeficitur potestati, alius a summo culmine dignitatis
excutitur. 
<milestone unit="par" n="34"/>Quae omnia si scire quisquam velit, quam varia sint
et assidua, harenarum numerum idem iam desipiens et montium pondera scrutari putabit.
<lb/></p>
    </div>
    </div>
    <div type="lib" n="XV">
     <head> MARCELLINI HISTORIAE LIBER XV </head>
     <div type="cap" n="1">
      <p>
       <milestone unit="par" n="1"/>Vtcumque potui veritatem scrutari, ea, quae videre licuit per
aetatem vel perplexe interrogando versatos in medio scire, narravimus ordine casuum exposito
diversorum; residua, quae secuturus aperiet textus, pro virium captu limatius absolvemus
nihil obtrectatores longi, ut putant, operis formidantes.
Tunc enim laudanda est brevitas,
cum moras rumpens intempestivas nihil subtrahit cognitioni gestorum.
<milestone unit="par" n="2"/>Nondum apud <placeName>Noricum</placeName> exuto penitus Gallo Apodemius, quoad vixerat, igneus turbarum
incentor raptos eius calceos vehens equorum permutatione veloci, ut nimietate cogendi quosdam
exstingueret, praecursorius index <placeName>Mediolanum</placeName> advenit ingressusque regiam ante pedes proiecit
Constantii velut spolia regis occisi Parthorum et perlato nuntio repentino docente rem
insperatam et arduam ad sententiam tota facilitate completam hi, qui summam aulam tenebant,
omni placendi studio in adulationem ex more collato virtutem felicitatemque imperatoris
extollebant in caelum, cuius nutu in modum gregariorum militum licet diversis temporibus duo
exauctorati sunt principes, Veteranio nimirum et Gallus.
<milestone unit="par" n="3"/>Quo 
ille studio blanditiarum exquisito sublatus immunemque se deinde fore ab omni mortalitatis
incommodo fidenter existimans confestim a iustitia declinavit ita intemperanter, ut
"Aeternitatem meam" aliquotiens subsereret ipse dictando scribendoque propria manu orbis
totius se dominum appellaret; quod dicentibus aliis indignanter admodum ferre deberet is, qui
ad aemulationem civilium principum formare vitam moresque suos, ut praedicabat, diligentia
laborabat enixa.
<milestone unit="par" n="4"/>Namque etiam si mundorum infinitates Democriti
regeret, quos Anaxarcho incitante Magnus somniabat Alexander, id reputasset legens vel
audiens, quod, ut docent mathematici concinentes, ambitus terrae totius, quae nobis videtur
immensa, ad magnitudinem universitatis instar brevis obtinet puncti.
<lb/></p>
     </div>
     <div type="cap" n="2">
      <p>
       <milestone unit="par" n="1"/>Iamque post miserandam deleti Caesaris cladem sonante
periculorum iudicialium tuba in crimen laesae maiestatis arcessebatur Vrsicinus adolescente
magis magisque contra eius salutem livore omnibus bonis infesto.
<milestone unit="par" n="2"/>Hac enim superabatur difficultate, quod ad suscipiendas defensiones aequas et probabiles
imperatoris aures occlusae patebant susurris insidiantium clandestinis, qui Constantii nomine
per orientis tractus omnes abolito ante dictum ducem domi forisque desiderari ut formidolosum
Persicae genti fingebant.
<milestone unit="par" n="3"/>Sed contra accidentia vir magnanimus
stabat immobilis, ne se proiceret abiectus cavens, parum tuto loco innocentiam stare
medullitus gemens hocque uno tristior, quod amici ante haec frequentes ad potiores
desciverant, ut ad successores officiorum more poscente solent transire lictores.
<milestone unit="par" n="4"/>Impugnabat autem eum per fictae benignitatis illecebras collegam et virum
fortem propalam saepe appellans Arbitio ad innectendas letales insidias vitae simplici
perquam callens et ea tempestate nimium potens.
Vt enim subterraneus serpens foramen
subsidens occultum assultu subito singulos transitores observans incessit, ita ille odio
alienae sortis etiam post

<supplied><gap/></supplied>militiae munus nec laesus aliquando nec
lacessitus inexplebili quodam laedendi proposito conscientiam polluebat.
/ 

<milestone unit="par" n="5"/>Igitur paucis arcanorum praesentibus consciis latenter cum imperatore
sententia 
<supplied><gap/></supplied>id sederat, ut nocte ventura procul a conspectu
militarium raptus Vrsicinus indemnatus occideretur, ut quondam Domitius Corbulo dicitur
caesus in colluvione illa Neroniani saeculi provinciarum fidus defensor et cautus.
<milestone unit="par" n="6"/>Quibus ita compositis cum ad hoc destinati praedictum tempus
opperirentur, consilio in lenitudinem flexo facinus impium ad deliberationem secundam
differri praeceptum est.
<milestone unit="par" n="7"/>Indeque ad Iulianum recens perductum
calumniarum vertitur machina, memorabilem postea principem, gemino crimine, ut iniquitas
aestimabat, implicitum: quod a Macelli fundo in Cappadocia posito ad Asiam demigrarat
liberalium desiderio doctrinarum, per <placeName>Constantinopolim</placeName> transeuntem viderat fratrem.
<milestone unit="par" n="8"/>Qui cum obiecta dilueret ostenderetque neutrum sine iussu
fecisse, nefando assentatorum coetu perisset urgente, ni aspiratione superni numinis Eusebia
suffragante regina ductus ad <placeName>Comum</placeName> oppidum <placeName>Mediolano</placeName> vicinum ibique paulisper moratus
procudendi ingenii causa, ut cupidine flagravit, ad Graeciam ire permissus est.
<milestone unit="par" n="9"/>Nec defuere deinceps ex his emergentia casibus, quae diceres secundis
avibus contigisse, dum punirentur ex iure, vel tamquam irrita diffluebant et vana.
Sed 
accidebat nonnumquam, ut opulenti pulsantes praesidia potiorum isdemque tamquam ederae celsis
arboribus adhaerentes absolutionem pretiis mercarentur immensis; tenues vero, quibus exiguae
vires erant ad redimendam salutem aut nullae, damnabantur abrupte.
Ideoque et veritas
mendaciis velabatur et valuere pro veris aliquotiens falsa.
<milestone unit="par" n="10"/>Perductus est isdem diebus et Gorgonius, cui erat thalami Caesariani cura commissa, cumque
eum ausorum fuisse participem concitoremque interdum ex confesso pateret, conspiratione
spadonum iustitia concinnatis mendaciis obumbrata periculo evolutus abscessit.
<lb/></p>
     </div>
     <div type="cap" n="3">
      <p>
       <milestone unit="par" n="1"/>Haec dum <placeName>Mediolani</placeName> aguntur, militarium catervae ab oriente
perductae sunt <placeName>Aquileiam</placeName> cum aulicis pluribus membris inter catenas fluentibus spiritum
trahentes exiguum vivendique moras per aerumnas detestati multiplices.
Arcessebantur enim
ministri fuisse Galli ferocientis perque eos Domitianus discerptus credebatur et Montius et
alii post eos acti in exitium praeceps.
<milestone unit="par" n="2"/>Ad quos audiendos
Arbitio missus est et Eusebius cubiculi tunc praepositus, ambo inconsideratae iactantiae,
iniusti pariter et cruenti.
Qui nullo perspicaciter inquisito sine innocentium sontiumque
differentia alios verberibus vel tormentis afflictos exsulari poena damnarunt, quosdam ad
infimam trusere militiam, residuos capitalibus addixere suppliciis.
Impletisque funerum
bustis reversi velut ovantes gesta rettulerunt ad principem erga haec et similia palam
obstinatum et gravem.
<milestone unit="par" n="3"/>Vehementius hinc et deinde Constantius
quasi praescriptum fatorum ordinem convulsurus recluso pectore patebat insidiantibus multis.
Vnde rumorum aucupes subito exstitere complures honorum vertices ipsos ferinis morsibus
appetentes posteaque pauperes et divites indiscrete, non ut Cibyratae illi Verrini tribunal
unius legati lambentes, sed rei publicae membra totius per incidentia mala vexantes.
<milestone unit="par" n="4"/>Inter quos facile Paulus et Mercurius eminebant, hic origine
Persa, ille natus in <placeName>Dacia</placeName>, notarius ille, hic ex ministro triclinii rationalis, et Paulo
quidem, ut relatum est supra, Catenae indutum est cognomentum eo, quod in complicandis
calumniarum nexibus erat indissolubilis, mira inventorum sese varietate dispendens, ut in
colluctationibus callere nimis quidam solent artifices palaestritae.
<milestone unit="par" n="5"/>Mercurius vero somniorum appellatus comes, quod ut clam mordax canis interna
saevitia summissius agitans caudam epulis coetibusque se crebrius inserens, si per quietem
quisquam, ubi fusius natura vagatur, vidisse aliquid amico narrasset, id venenatis artibus
coloratum in peius patulis imperatoris auribus infundebat et ob hoc homo tamquam
inexplicabili obnoxius culpae gravi mole criminis pulsabatur.
<milestone unit="par" n="6"/>Haec augente vulgatius fama tantum aberat, ut proderet quisquam visa nocturna, cum aegre
homines dormisse sese praesentibus faterentur externis, maerebantque docti quidam, quod apud
Atlanteos nati non essent, ubi memorantur somnia non videri; quod unde eveniat, rerum
scientissimis relinquamus.
<milestone unit="par" n="7"/>Inter has quaestionum
suppliciorumque species diras in Illyrico exoritur alia clades ad multorum pericula ex
verborum inanitate progressa.
In convivio Africani <placeName>Pannoniae</placeName> secundae rectoris apud <placeName>Sirmium</placeName>
poculis amplioribus madefacti quidam arbitrum adesse nullum existimantes licenter imperium
praesens ut molestissimum incusabant.
Quibus alii optatam permutationem temporum adventare
veluti e praesagiis adfirmabant, nonnulli maiorum augurio sibi portendi incogitabili dementia
promittebant. 
<milestone unit="par" n="8"/>E quorum numero Gaudentius agens in rebus mente
praecipiti stolidus rem ut seriam detulerat ad Rufinum apparitionis praefecturae praetorianae
tunc principem, ultimorum semper avidum hominem et coalita pravitate famosum.
<milestone unit="par" n="9"/>Qui confestim quasi pinnis elatus ad comitatum principis advolavit eumque
ad suspiciones huiusmodi mollem et penetrabilem ita acriter inflammavit, ut sine
deliberatione ulla Africanus et omnes letalis mensae participes iuberentur rapi sublimes.
Quo 
facto delator funestus vetita ex more humano validius cupiens biennio id, quod agebat, ut
postularat, continuare praeceptus est.
<milestone unit="par" n="10"/>Missus igitur ad eos
corripiendos Teutomeres protector domesticus cum collega onustos omnes catenis, ut mandatum
est, perducebat.
Sed ubi ventum est <placeName>Aquileiam</placeName>, Marinus tribunus ex campidoctore eo tempore
vacans, auctor perniciosi sermonis et alioqui naturae ferventis, in taberna relictus, dum
parantur itineri necessaria, lateri

<supplied><gap/></supplied>cultrum casu repertum impegit
statimque extractis vitalibus interiit.
<milestone unit="par" n="11"/>Residui ducti
<placeName>Mediolanum</placeName> excruciatique tormentis et confessi inter epulas petulanter se quaedam locutos
iussi sunt attineri poenalibus claustris sub absolutionis aliqua spe licet incerta.
Protectores vero pronuntiati vertere solum exsilio ut Marino isdem consciis mori permisso
veniam Arbitione meruere precante.
<lb/></p>
     </div>
     <div type="cap" n="4">
      <p>
       <milestone unit="par" n="1"/>Re hoc modo finita
<supplied><gap/></supplied>et Lentiensibus,
Alamannicis pagis, indictum est bellum collimitia saepe Romana latius irrumpentibus.
Ad quem
procinctum imperator egressus in Raetias camposque venit Caninos et digestis diu consiliis id
visum est honestum et utile, ut eo cum militis parte

<supplied><gap/></supplied>Arbitio 
magister equitum cum validiore exercitus manu relegens margines lacus <placeName>Brigantiae</placeName> pergeret
protinus barbaris congressurus.
Cuius loci figuram breviter, quantum ratio patitur,
designabo. 
<milestone unit="par" n="2"/>Inter montium celsorum amfractus immani pulsu <placeName>Rhenus</placeName>
<supplied><gap/></supplied>scopulos extenditur
<supplied><gap/></supplied>amnes adoptans,
ut per cataractas inclinatione praecipiti funditur Nilus.
Et navigari ab ortu poterat
primigenio copiis exuberans propriis, ni ruenti curreret similis potius quam fluenti.
3 


<supplied><gap/></supplied>iamque ad
<supplied><gap/></supplied>solutus altaque divortia
riparum adradens lacum invadit rotundum et vastum, quem <placeName>Brigantiam</placeName> accola Raetus appellat,
perque quadringenta et sexaginta stadia longum parique paene spatio late diffusum horrore
silvarum squalentium inaccessum, nisi qua vetus illa Romana virtus et sobria iter composuit
latum barbaris et natura locorum et caeli inclementia refragante.
<milestone unit="par" n="4"/>Hanc ergo paludem spumosis strependo verticibus amnis irrumpens et undarum quietem
permeans pigram mediam velut finali intersecat libramento et tamquam elementum perenni
discordia separatum nec aucto nec imminuto agmine, quod intulit, vocabulo et viribus
absolvitur integris nec contagia deinde ulla perpetiens oceani gurgitibus intimatur.
<milestone unit="par" n="5"/>Quodque est impendio mirum, nec stagnum aquarum rapido
transcursu movetur nec limosa subluvie tardatur properans flumen et confusum misceri non
potest corpus; quod ni ita agi ipse doceret aspectus, nulla vi credebatur posse discerni.
<milestone unit="par" n="6"/>Sic <placeName>Alpheus</placeName> oriens in <placeName>Arcadia</placeName> cupidine fontis <placeName>Arethusae</placeName> captus
scindens Ionium mare, ut fabulae ferunt, ad usque amatae confinia
<unclear/>progrontusque 
barbaros 
<supplied><gap/></supplied><milestone unit="par" n="7"/><supplied><gap/></supplied>barbaros dum adessent, licet sciret
<supplied><gap/></supplied>orta bellorum, in occultas delatus insidias stetit immobilis malo repentino perculsus.
<milestone unit="par" n="8"/><supplied><gap/></supplied>visi e latebris hostes exsiliunt et sine parsimonia, quidquid
offendi poterat, telorum genere multiplici configebant; nec enim resistere nostrorum quisquam
potuit nec aliud vitae subsidium nisi discessu sperare veloci.
Quocirca vulneribus
declinandis intenti incomposito agmine milites huc et illuc dispalantes terga ferienda
dederunt. 
Plerique tamen per angustas semitas sparsi periculoque praesidio tenebrosae noctis
extracti revoluta iam luce redintegratis viribus agmini quisque proprio sese consociavit.
In 
quo casu ita tristi et inopino abundans numerus armatorum et tribuni desiderati sunt decem.
<milestone unit="par" n="9"/>Ob quae Alamanni sublatis animis ferocius incedentes secuto
die prope munimenta Romana adimente matutina nebula lucem strictis mucronibus discurrebant
frendendo minas tumidas intentantes.
Egressique repente Scutarii, cum obiectu turmarum
hostilium repercussi stetissent, omnes suos conspiratis mentibus ciebant ad pugnam.
<milestone unit="par" n="10"/>Verum cum plerosque recentis aerumnae documenta terrerent,
intuta fore residua credens haereret Arbitio, tres simul exsiluere tribuni, Arintheus agens
vicem armaturarum rectoris et Seniauchus, qui equestrem turmam Comitum tuebatur, et Bappo
ducens Promotos.
<milestone unit="par" n="11"/><supplied><gap/></supplied>missis sibi
<supplied><gap/></supplied>causa communis velut
propri 
<supplied><gap/></supplied>veterum exemplo
<unclear/>usuentere fluminis hostibus
superfusi non iusto proelio, sed discursionibus
<supplied><gap/></supplied>universos in
fugam coegere foedissimam.
Qui dispersi laxatis ordinibus dumque elabi properant impediti,
corpora nudantes intecta gladiorum hastarumque densis ictibus truncabantur.
<milestone unit="par" n="12"/>Multique cum equis interfecti iacentes etiamtum eorum dorsis videbantur
innexi. 
Quo viso omnes e castris effusi, qui prodire in proelium cum sociis ambigebant,
cavendi immemores proterebant barbaram plebem, nisi quos fuga exemerat morte, calcantes
cadaverum strues et perfusi sanie peremptorum.
<milestone unit="par" n="13"/>Hocque exitu
proelio terminato imperator <placeName>Mediolanum</placeName> ad hiberna ovans revertit et laetus.
<lb/></p>
     </div>
     <div type="cap" n="5">
      <p>
       <milestone unit="par" n="1"/>Exoritur iam hinc rebus afflictis haud dispari provinciarum
malo calamitatum turbo novarum exstincturus omnia simul, ni Fortuna moderatrix humanorum
casuum motum eventu celeri consummavit impendio formidatum.
<milestone unit="par" n="2"/>Cum 
diuturna incuria <placeName>Galliae</placeName> caedes acerbas rapinasque et incendia barbaris licenter grassantibus
nullo iuvante perferrent, Silvanus pedestris militiae rector ut efficax ad haec corrigenda
principis iussu perrexit Arbitione id maturari modis, quibus poterat, adigente, ut absenti
aemulo, quem superesse adhuc gra
<supplied><gap/></supplied><milestone unit="par" n="3"/>Dynamius quidam actuarius sarcinalium principis iumentorum
commendaticias ab eo petierat litteras ad amicos, ut quasi familiaris eiusdem esset
notissimus. 
Hoc impetrato, cum ille nihil suspicans simpliciter praestitisset, servabat
epistulas ut perniciosum aliquid in tempore moliretur.
<milestone unit="par" n="4"/>Memorato 
itaque duce <placeName>Gallias</placeName> ex re publica discursante barbarosque propellente iam sibi diffidentes et
trepidantes idem Dynamius inquietius agens ut versutus et in fallendo exercitatus fraudem
comminiscitur impiam subornatore et conscio, ut iactavere rumores incerti, Lampadio praefecto
praetorio et Eusebio ex comite rei privatae, cui cognomentum erat inditum Mattyocopi, atque
Aedesio ex magistro memoriae, quos ad consulatum ut amicos iunctissimos idem curarat rogari
praefectus; et peniculo serie litterarum abstersa solaque incolumi relicta subscriptione
alter multum a vero illo dissonans superscribitur textus: velut Silvano rogante verbis
obliquis hortanteque amicos agentes intra palatium vel privatos, inter quos et Tuscus erat
Albinus aliique plures, ut se altiora coeptantem et prope diem loci principalis aditurum
<milestone unit="par" n="5"/><supplied><gap/></supplied>hunc fascem ad arbitrium figmenti compositum vitam pulsaturum
insontis a Dynamio susceptum praefectus imperatori avide scrutari haec et similia consueto
secrete obtulit soli ingressus intimum
<unclear/>caperem tempore deinde sperans, ut
pervigilem salutis eius custodem
<supplied><gap/></supplied>, lectaque consistorio astu
callido consarcinata materia tribuni iussi sunt custodiri et de provinciis duci privati,
quorum epistulae nomina designabant.
<milestone unit="par" n="6"/>Confestimque iniquitate
rei percitus Malarichus Gentilium rector collegis adhibitis strepebat immaniter circumveniri
homines dicatos imperio per factiones et dolos minime debere proclamans petebatque, ut ipse
relictis obsidum loco necessitudinibus suis Mallobaude armaturarum tribuno spondente, quod
remeabit, velocius iuberetur ire ducturus Silvanum aggredi nihil tale conatum, quale
insidiatores acerrimi concitarunt, vel contra se paria promittente Mallobaudem orabat
properare permitti haec, quae ipse pollicitus est, impleturum.
<milestone unit="par" n="7"/>Testabatur enim id se procul dubio scire, quod, si qui mitteretur externus, suopte ingenio
Silvanus etiam nulla re perterrente timidior composita forte turbabit.
<milestone unit="par" n="8"/>Et quamquam utilia moneret et necessaria, ventis tamen loquebatur incassum.
Namque 
Arbitione auctore Apodemius ad eum vocandum cum litteris mittitur, inimicus bonorum omnium
diuturnus et gravis.
Qui incidentis

<supplied><gap/></supplied>cum venisset in <placeName>Gallias</placeName>,
dissidens a mandatis, quae proficiscenti sunt data, nec viso Silvano nec oblatis scriptis, ut
veniret, admonito
<supplied><gap/></supplied>remansit ascitoque rationali quasi proscripti
iamque necandi magistri peditum clientes et servos hostili tumore vexabat.
<milestone unit="par" n="9"/>Inter haec tamen dum praesentia Silvani speratur et Apodemius quieta
perturbat, Dynamius, ut argumento validiore impie structorum assereret fidem, compositas
litteras his concinentes, quas obtulerat principi per praefectum, ad tribunum miserat
fabricae Cremonensis nomine Silvani et Malarichi, a quibus ut arcanorum conscius monebatur
parare propere cuncta.
<milestone unit="par" n="10"/> Qui cum haec legisset, haerens et
       ambigens diu, quidnam id esset – nec enim meminerat secum aliquando super negotio ullo
       interiore hos, quorum litteras acceperat, collocutos – epistulas ipsas per baiulum, qui
       portarat, iuncto milite ad Malarichum misit obsecrans, ut doceret aperte, quae vellet, non
       ita perplexe; nec enim intellexisse firmabat ut subagrestem et simplicem, quid significatum
       esset obscurius. <milestone unit="par" n="11"/>Haec Malarichus subito nanctus, etiamtum
squalens et maestus suamque et popularis Silvani vicem graviter ingemescens adhibitis
Francis, quorum ea tempestate in palatio multitudo florebat, erectius iam loquebatur:
tumultuando patefactis insidiis reserataque iam fallacia, per quam ex confesso salus eorum
appetebatur. 
<milestone unit="par" n="12"/>Hisque cognitis statuit imperator dispicientibus
consistorianis et militaribus universis in negotium praeterinquiri.
Cumque iudices
resedissent, Florentius Nigriniani filius agens tunc pro magistro officiorum contemplans
diligentius scripta apicumque pristinorum quasi quandam umbram repperiens animadvertit, ut
factum est, priore textu interpolato longe alia, quam dictarat Silvanus, ex libidine
consarcinatae falsitatis ascripta.
<milestone unit="par" n="13"/>Proinde fallaciarum nube
discussa imperator doctus gesta relatione fideli abrogata potestate praefectum statui sub
quaestione praecepit, sed absolutus est enixa conspiratione multorum.
Suspensus autem
Eusebius ex comite privatarum se conscio haec dixerat concitata.
<milestone unit="par" n="14"/>Aedesius enim minus scisse, quid actum sit, pertinaci infitiatione contendens abiit
innoxius et ita finito negotio omnes sunt absoluti, quos exhiberi delatio compulit criminosa.
Dynamius vero ut praeclaris artibus illustratus cum correctoris dignitate regere iussus est
Tuscos. 
<supplied><gap/></supplied><milestone unit="par" n="15"/>Agens inter haec apud Agrippinam Silvanus assiduisque suorum
comperiens nuntiis, quae Apodemius in labem suarum ageret fortunarum, et sciens animum
tenerum versabilis principis timensque, ne trucidaretur absens et indemnatus, in difficultate
positus maxima barbaricae se fidei committere cogitabat.
<milestone unit="par" n="16"/>Sed 
Laniogaiso vetante tunc tribuno, quem, dum militaret candidatus, solum affuisse morituro
Constanti supra rettulimus, docenteque Francos, unde oriebatur, interfecturos eum aut accepto
praemio prodituros nihil tutum ex praesentibus ratus in consilia cogitabatur extrema et
sensim cum principiorum verticibus erectius collocutus isdemque magnitudine promissae
mercedis accensis cultu purpureo a draconum et vexillorum insignibus ad tempus abstracto ad
culmen imperiale surrexit.
<milestone unit="par" n="17"/>Dumque haec aguntur in <placeName>Galliis</placeName>, ad
occasum inclinato iam die perfertur <placeName>Mediolanum</placeName> insperabilis nuntius aperte Silvanum
demonstrans, dum ex magisterio peditum altius nititur, sollicitato exercitu ad augustum
culmen evectum.
<milestone unit="par" n="18"/> Hac mole casus inopini Constantio icto quasi
       fulmine fati primates consilio secunda vigilia convocato properarunt omnes in regiam. Cumque
       nulli ad eligendum, quid agi deberet, mens suppetere posset aut lingua, summissis verbis
       perstringebatur Vrsicini mentio ut consiliis rei bellicae praestantissimi frustraque gravi
       iniuria lacessiti et per admissionum magistrum – qui mos est honoratior – accito eodem
       ingresso consistorium offertur purpura multo quam antea placidius. Diocletianus enim Augustus
       omnium primus externo et regio more instituit adorari, cum semper antea ad similitudinem
       iudicum salutatos principes legerimus. <milestone unit="par" n="19"/>Et qui paulo antea cum
insectatione malivola orientis vorago invadendaeque summae rei per filios affectator
compellabatur, tunc dux prudentissimus et Constantini magnus erat commilito solusque ad
exstinguendum probis quidem sed insidiosis rationibus petebatur.
Diligens enim opera
navabatur exstingui Silvanum ut fortissimum perduellem aut, si secus accidisset, Vrsicinum
exulceratum iam penitus aboleri, ne superesset scopulus impendio formidandus.
<milestone unit="par" n="20"/>Igitur cum de profectione celeranda disponeretur, propulsationem
obiectorum criminum eundem ducem parantem praegressus oratione leni prohibet imperator non id
esse memorans tempus, ut controversa defensio causae susciperetur, cum vicissim restitui in
pristinam concordiam partes necessitas subigeret urgentium rerum, antequam cresceret
mollienda. 
<milestone unit="par" n="21"/>Habita igitur deliberatione multiplici potissimum
tractabatur, quo commento Silvanus gesta etiamtum imperatorem ignorare existimaret.
Probabili 
argumento firmandam fidem reperto monetur honorificis scriptis, ut accepto Vrsicino
successore cum potestate rediret intacta.
<milestone unit="par" n="22"/>Post haec ita
digesta protinus iubetur exire tribunis et protectoribus domesticis decem, ut postularat, ad
iuvandas necessitates publicas ei coniunctis, inter quos ego quoque eram cum Veriniano
collega, residuis omnibus ab imperatore delectis.
<milestone unit="par" n="23"/>Iamque eum
egressum solum de se metuens quisque per longa spatia deducebat.
Et quamquam ut bestiarii
obiceremur intractabilibus feris, perpendentes tamen hoc bonum habere tristia accidentia,
quod in locum suum secunda substituunt, mirabamur illam sententiam Tullianam ex internis
veritatis ipsius promulgatam, quae est talis: "et quamquam optatissimum est perpetuo fortunam
quam florentissimam permanere, illa tamen aequalitas vitae non tantum habet sensum, quantum
cum ex miseris et perditis rebus ad meliorem statum fortuna revocatur."
<milestone unit="par" n="24"/>Festinamus itaque itineribus magnis, ut ambitiosus magister armorum ante allapsum
per Italicos de tyrannide ullum rumorem in suspectis finibus appareret, verum cursim nos
properantes aeria via quadam antevolans prodiderat fama et Agrippinam ingressi invenimus
cuncta nostris conatibus altiora.
<milestone unit="par" n="25"/>Namque convena undique
multitudine trepide coepta fundante coactisque copiis multis pro statu rei praesentis id
aptius videbatur, ut ad imperatoris novelli per ludibriosa auspicia virium accessu firmandi
sensum ac voluntatem dux flexibilis verteretur, quo variis assentandi figmentis in mollius
vergente securitate nihil metuens hostile deciperetur.
<milestone unit="par" n="26"/>Cuius 
rei finis arduus videbatur; erat enim cautius observandum, ut appetitus opportunitati
optemperarent nec praecurrentes eam nec deserentes.
Qui si eluxissent intempestive, constabat
nos omnes sub elogio uno morte multandos.
<milestone unit="par" n="27"/>Susceptus tamen idem
dux leniter adactusque inclinante negotio ipso cervices adorare sollemniter anhelantem
celsius purpuratum ut spectabilis colebatur et intimus facilitate aditus honoreque mensae
regalis adeo antepositus aliis, ut iam secretius de rerum summa consultaretur.
<milestone unit="par" n="28"/>Aegre ferebat Silvanus ad consulatum potestatesque sublimes elatis
indignis se et Vrsicinum solos post exsudatos magnos pro re publica labores et crebros ita
fuisse despectos, ut ipse quidem per quaestiones familiarium sub diceptatione ignobili
crudeliter agitatus commisisse in maiestatem arcesseretur, alter vero ab oriente raptus odiis
inimicorum addiceretur; et haec assidue clam querebatur et palam.
<milestone unit="par" n="29"/>Terrebant nos tamen, cum dicerentur haec et similia, circumfrementia undique
murmura causantis inopiam militis et rapida celeritate ardentis angustias Alpium perrumpere
Cottiarum. 
<milestone unit="par" n="30"/>In hoc aestu mentis ancipiti ad effectum tendens
consilium occulta scrutabamus indagine sederatque tandem mutatis prae timore saepe
sententiis, ut quaesitis magna industria cautis rei ministris obstricto religionum
consecratione colloquio Bracchiati sollicitarentur atque Cornuti fluxioris
<supplied><gap/></supplied>ubertate mercedis ad momentum omne versabiles.
<milestone unit="par" n="31"/>Firmato itaque negotio per sequestres quosdam gregarios obscuritate ipsa
ad id patrandum idoneos praemiorum exspectatione accensos solis ortu iam rutilo subitus
armatorum globus erupit atque, ut solet in dubiis rebus, audentior caesis custodibus regia
penetrata Silvanum extractum aedicula, quo exanimatus confugerat, ad conventiculum ritus
Christiani tendentem densis gladiorum ictibus trucidarant.
<milestone unit="par" n="32"/>Ita 
dux haud exsilium meritorum hoc genere oppetit mortis metu calumniarum, quibus factione
iniquorum irretitus est absens, ut tueri possit salutem ad praesidia progressus extrema.
<milestone unit="par" n="33"/>Licet enim ob tempestivam illam cum armaturis proditionem
ante Mursense proelium obligatum gratia retineret Constantium, ut dubium tamen et mutabilem
verebatur, licet patris quoque Boniti praetenderet fortia facta, Franci quidem, sed pro
Constantini partibus in bello civili acriter contra Licinianos saepe versati.
<milestone unit="par" n="34"/> Evenerat autem, ut, antequam huiusmodi aliquid agitaretur in Galliis,
       Romae in Circo Maximo populus – incertum, relatione quadam percitus an praesagio – "Silvanus
       devictus est" magnis vocibus exclamaret. <milestone unit="par" n="35"/>Igitur Silvano apud
Agrippinam, ut relatum est, interfecto inaestimabili gaudio re cognita princeps insolentia
coalitus et tumore hoc quoque felicitatis suae prosperis cursibus assignabat eo more, quo
semper oderat fortiter facientes ut quondam Domitianus, superare tamen quacumque arte
contraria cupiebat.
<milestone unit="par" n="36"/>Tantumque afuit laudare industrie gesta,
ut etiam quaedam scriberet de Gallicanis intercepta thesauris, quos nemo attigerat.
Idque 
scrutari iusserat artius interrogato Remigio etiamtum rationario apparitionis armorum
magistri, cui multo postea, Valentiniani temporibus, laqueus vitam in causa Tripolitanae
legationis eripuit.
<milestone unit="par" n="37"/>Post quae ita completa Constantius ut iam
caelo contiguus casibusque imperaturus humanis magniloquentia sufflabatur adulatorum, quos
augebat ipse spernendo proiciendoque id genus parum callentes, ut Croesum legimus ideo regno
suo Solonem expulisse praecipitem, quia blandiri nesciebat, et Dionysium intentasse poetae
Philoxeno mortem, cum eum recitantem proprios versus absurdos et inconcinnos laudantibus
cunctis solus audiret immobilis.
<milestone unit="par" n="38"/>Quae res perniciosa vitiorum
est altrix.
Ea demum enim laus grata esse potestati debet excelsae, cum interdum et
vituperationi secus gestorum pateat locus.
<lb/></p>
     </div>
     <div type="cap" n="6">
      <p>
       <milestone unit="par" n="1"/>Iamque post securitatem quaestiones agitabantur ex more et
vinculis catenisque plures ut noxii plectebantur.
Exsurgebat enim effervens laetitia Paulus,
tartareus ille delator, ad venenatas artes suas licentius exercendas et inquirentibus in
negotium consistorianis atque militaribus, ut praeceptum est, Proculus admovetur eculeo,
Silvani domesticus, homo gracilis et morbosus, metuentibus cunctis, ne vi nimia tormentorum
levi corpore fatigato reos atrocium criminum promisce citari faceret multos.
Verum contra,
quam speratum est, contigit.
<milestone unit="par" n="2"/>Memor enim somnii, quo vetitus
erat per quietem, ut ipse firmavit, pulsare quendam insontem, usque ad confinia mortis
vexatus nec nominavit nec prodidit aliquem, sed asserebat factum Silvani constanter id eum
cogitasse, quod iniit, non cupiditate, sed necessitate compulsum argumento evidenti
demonstrans. 
<milestone unit="par" n="3"/>Causam enim probabilem ponebat in medio multorum
testimoniis claram, quod die quinto, antequam infulas susciperet principatus, donatum
stipendio militem Constantii nomine allocutus est, fortis esset et fidus.
Vnde apparebat,
quod, si praesumere fortunae superioris insignia conaretur, auri tam grave pondus largiretur
ut suum.
<milestone unit="par" n="4"/>Post hunc damnatorum sorte Poemenius raptus ad
supplicium interiit, qui, ut supra rettulimus, cum Treveri civitatem Caesari clausissent
Decentio, ad defendendam plebem electus est.
Tum Asclepiodotus et Lutto et Maudio comites
interempti sunt aliique plures haec et similia perplexe temporis obstinatione scrutante.
<lb/></p>
     </div>
     <div type="cap" n="7">
      <p>
       <milestone unit="par" n="1"/>Dum has exitiorum communium clades suscitat turbo feralis,
urbem aeternam Leontius regens multa spectati iudicis documenta praebebat in audiendo
celerior, in disceptando iustissimus, natura benevolus, licet auctoritatis causa servandae
acer quibusdam videbatur et inclinatior ad damnandum.
<milestone unit="par" n="2"/>Prima 
igitur causa seditionis in eum concitandae vilissima fuit et levis.
Philoromum enim aurigam
rapi praeceptum secuta plebs omnis velut defensura proprium pignus terribili impetu
praefectum incessebat ut timidum, sed ille stabilis et erectus immissis apparitoribus
correptos aliquos vexatosque tormentis nec strepente ullo nec obsistente insulari poena
multavit. 
<milestone unit="par" n="3"/>Diebusque paucis secutis cum itidem plebs excita
calore, quo consuevit, vini causando inopiam ad Septemzodium convenisset, celebrem locum, ubi
operis ambitiosi <placeName>Nymphaeum</placeName> Marcus condidit imperator, illuc de industria pergens praefectus
ab omni toga apparitioneque rogabatur enixius, ne in multitudinem se arrogantem immitteret et
minacem ex commotione pristina saevientem.
Difficilis ad pavorem recta tetendit adeo, ut eum
obsequen 

<supplied><gap/></supplied>desereret licet in periculum festinantem abruptum.
<milestone unit="par" n="4"/>Insidens itaque vehiculo cum speciosa fiducia contuebatur
acribus oculis tumultuantium undique cuneorum veluti serpentium vultus perpessusque multa
dici probrosa agnitum quendam inter alios eminentem vasti corporis rutilique capilli
interrogavit, an ipse esset Petrus Valvomeres, ut audierat, cognomento.
Eumque, cum esse sonu
respondisset obiurgatorio, ut seditiosorum antesignanum olim sibi compertum reclamantibus
multis post terga manibus vinctis suspendi praecepit.
<milestone unit="par" n="5"/>Quo viso
sublimi tribuliumque adiumentum nequicquam implorante vulgus omne paulo ante confertum per
varia urbis membra diffusum ita evanuit, ut turbarum acerrimus concitor tamquam in iudiciali
secreto exaratis lateribus ad Picenum eiceretur, ubi postea ausus eripere virginis non
obscurae pudorem Patruini consularis sententia supplicio est capitali addictus.
<milestone unit="par" n="6"/>Hoc administrante Leontio Liberius Christianae legis antistes a
Constantio ad comitatum mitti praeceptus est tamquam imperatoriis iussis et plurimorum sui
consortium decretis obsistens in re, quam brevi textu percurram.
<milestone unit="par" n="7"/> Athanasium episcopum eo tempore apud Alexandriam ultra professionem altius se efferentem
       scitarique conatum externa, ut prodidere rumores assidui, coetus in unum quaesitus eiusdem
       loci multorum – synodus ut appellant – removit a sacramento, quod obtinebat. <milestone unit="par" n="8"/>Dicebatur enim fatidicarum sortium fidem quaeve augurales portenderent
alites scientissime callens aliquotiens praedixisse futura; super his intendebantur ei alia
quoque a proposito legis abhorrentia, cui praesidebat.
<milestone unit="par" n="9"/>Hunc per
subscriptionem abicere sede sacerdotali paria sentiens ceteris iubente principe Liberius
monitus perseveranter renitebatur nec visum hominem nec auditum damnare nefas ultimum saepe
exclamans aperte scilicet recalcitrans imperatoris arbitrio.
<milestone unit="par" n="10"/>Id enim ille Athanasio semper infestus, licet sciret impletum, tamen auctoritate quoque
potiore aeternae urbis episcopi firmari desiderio nitebatur ardenti; quo non impetrato
Liberius aegre populi metu, qui eius amore flagrabat, cum magna difficultate noctis medio
potuit asportari.
<lb/></p>
     </div>
     <div type="cap" n="8">
      <p>
       <milestone unit="par" n="1"/> Et haec quidem Romae, ut ostendit textus superior, agebantur.
       Constantium vero exagitabant assidui nuntii deploratas iam Gallias indicantes nullo renitente
       ad internecionem barbaris vastantibus universa; aestuansque diu, qua vi propulsaret aerumnas
       ipse in Italia residens, ut cupiebat, – periculosum enim existimabat se in partem contrudere
       longe dimotam – repperit tandem consilium rectum et Iulianum patruelem fratrem haud ita dudum
       ab Achaico tractu accitum etiamtum palliatum in societatem imperii asciscere cogitabat.
        <milestone unit="par" n="2"/>Id ubi urgente malorum impendentium mole confessus est
proximis succumbere tot necessitatibus tamque crebris unum se, quod numquam fecerat, aperte
demonstrans, illi in assentationem nimiam eruditi infatuabant hominem nihil esse ita asperum
dictitantes, quod praepotens eius virtus fortunaque tam vicina sideribus non superaret ex
more. 
Addebantque noxarum conscientia stimulante complures deinceps caveri debere Caesaris
nomen replicantes gesta sub Gallo.
<milestone unit="par" n="3"/>Quis adnitentibus obstinate
opponebat se sola regina, incertum migrationem ad longinqua pertimescens, an pro nativa
prudentia consulens in commune, omnibusque memorans anteponi debere propinquum.
Post multaque
per deliberationes ambiguas actitata stetit fixa sententia abiectisque disputationibus
irritis ad imperium placuit Iulianum assumi.
<milestone unit="par" n="4"/>Et cum venisset
accitus, praedicto die advocato omni, quod aderat, commilitio tribunali ad altiorem suggestum
erecto, quod aquilae circumdederunt et signa, Augustus insistens eumque manu retinens dextera
haec sermone placido peroravit:
<milestone unit="par" n="5"/>"Assistimus apud vos, optimi
rei publicae defensores, causae communi uno paene omnium spiritu vindicandae, quam acturus
tamquam apud aequos iudices succinctius edocebo.
<milestone unit="par" n="6"/>Post interitum
rebellium tyrannorum, quos ad haec temptanda, quae moverunt, rabies egit et furor, velut
impiis eorum manibus Romano sanguine parentantes persultant barbari <placeName>Gallias</placeName> rupta limitum
pace hac animati fiducia, quod nos per disiunctissimas terras arduae necessitates astringunt.
<milestone unit="par" n="7"/>Huic igitur malo ultra apposita iam proserpenti, si, dum
patitur tempus, occurrerit nostri vestrique consulti suffragium, et colla superbarum gentium
detumescent et imperii fines erunt intacti.
Restat, venturorum spem, quam gero, secundo
roboretis effectu.
<milestone unit="par" n="8"/>Iulianum, hunc fratrem meum patruelem, ut
nostis, verecundia, qua nobis ita ut necessitudine carus est, recte spectatum iamque
elucentis industriae iuvenem, in Caesaris adhibere potestatem exopto coeptis, si videntur
utilia, etiam vestra consensione firmandis."
<milestone unit="par" n="9"/>Dicere super his
plura conantem interpellans contio lenius prohibebat arbitrium summi numinis id esse non
mentis humanae velut praescia venturi praedicamans.
Stansque imperator immobilis, dum
silerent, residua fidentius explicavit:

<milestone unit="par" n="10"/>"quia igitur vestrum
quoque favorem adesse fremitus indicat laetus, adolescens vigoris tranquilli, cuius temperati
mores imitandi sunt potius quam praedicandi, ad honorem prope speratum exsurgat; cuius
praeclaram indolem bonis artibus institutam hoc ipso plene videor exposuisse, quod elegi.
Ergo eum praesente nutu dei caelestis amictu principali velabo."
<milestone unit="par" n="11"/>Dixit moxque indutum avita purpura Iulianum et Caesarem cum exercitus gaudio declaratum
his alloquitur contractiore vultu submaestum:
<milestone unit="par" n="12"/>"Recepisti 
primaevus originis tuae splendidum florem, amantissime mihi omnium frater; aucta gloria mea,
confiteor, qui iustius in deferenda suppari potestate nobilitati mihi propinquae quam ipsa
potestate videor esse sublimis.
<milestone unit="par" n="13"/>Adesto igitur laborum
periculorumque particeps et tutelam ministerii suscipe Galliarum omni beneficentia partes
levaturus afflictas; et si hostilibus congredi sit necesse, fixo gradu consiste inter
signiferos ipsos, audendi in tempore consideratus hortator pugnantes accendens praeeundo
cautissime turbatosque subsidiis fulciens modeste increpans desides, verissimus testis
affuturus industriis et ignavis.
<milestone unit="par" n="14"/> Proinde urgente rei
       magnitudine perge vir fortis ducturus viros itidem fortes. Aderimus nobis vicissim amoris
       robusta constantia, militabimus simul, una orbem pacatum – deus modo velit, quod oramus –
       pari moderatione pietateque recturi. Mecum ubique videberis praesens et ego tibi quodcumque
       acturo non deero. Ad summam i, propera sociis omnium votis velut assignatam tibi ab ipsa re
       publica stationem cura pervigili defensurus." <milestone unit="par" n="15"/> Nemo post haec
       finita reticuit, sed militares omnes horrendo fragore scuta genibus illidentes – quod est
       prosperitatis indicium plenum; nam contra, cum hastis clipei feriuntur, irae documentum est
       et doloris – immane quo quantoque gaudio praeter paucos Augusti probavere iudicium
       Caesaremque admiratione digna suscipiebant imperatorii muricis fulgore flagrantem. <milestone unit="par" n="16"/>Cuius oculos cum venustate terribiles vultumque excitatius gratum diu
multumque contuentes, qui futurus sit, colligebant velut scrutatis veteribus libris, quorum
lectio per corporum signa pandit animarum interna.
Eumque, ut potiori reverentia servaretur,
nec supra modum laudabant nec infra, quam decebat, atque ideo censorum voces sunt aestimatae,
non militum.
<milestone unit="par" n="17"/>Susceptus denique ad consessum vehiculi
receptusque in regiam hunc versum ex Homerico carmine susurrabat:
<foreign xml:lang="grc"
        >ἔλλαβε πορφύρεος ϑάνατος καὶ μοῖρα κραταιή. </foreign> Haec diem octavum iduum Novembrium
gesta sunt, cum Arbitionem consulem annus haberet et Lollianum.
<milestone unit="par" n="18"/>Deinde diebus paucis Helena virgine Constanti sorore eidem Caesari iugali foedere copulata
paratisque universis, quae maturitas proficiscendi poscebat, comitatu parvo suscepto kalendis
Decembribus egressus est deductusque ab Augusto ad usque locum duabus columnis insignem, qui
<placeName>Laumellum</placeName> interiacet et Ticinum, itineribus rectis <placeName>Taurinos</placeName> pervenit, ubi nuntio percellitur
gravi, qui nuper in comitatum Augusti perlatus de industria silebatur, ne parata diffluerent.
<milestone unit="par" n="19"/>Indicabat autem <placeName>Coloniam</placeName> Agrippinam, ampli nominis urbem in
secunda <placeName>Germania</placeName>, pertinaci barbarorum obsidione reseratam magnis viribus et deletam.
<milestone unit="par" n="20"/>Quo maerore perculsus velut primo adventantium malorum
auspicio murmurans querulis vocibus saepe audiebatur nihil se plus assecutum quam, ut
occupatior interiret.
<milestone unit="par" n="21"/>Cumque <placeName>Viennam</placeName> venisset, ingredientem
optatum quidem et impetrabilem honorifice susceptura omnis aetas concurrebat et dignitas
proculque visum plebs universa cum vicinitate finitima imperatorem clementem appellans et
faustum praevia consonis laudibus celebrabat avidius pompam regiam in principe legitimo
cernens. 
Communiumque remedium aerumnarum in eius locabat adventu salutarem quendam genium
affulsisse conclamatis negotiis arbitrata.
<milestone unit="par" n="22"/>Tunc anus quaedam
orba luminibus cum percontando, quinam esset ingressus, Iulianum Caesarem comperisset,
exclamavit hunc deorum templa reparaturum.
<lb/></p>
     </div>
     <div type="cap" n="9">
      <p>
       <milestone unit="par" n="1"/> Proinde quoniam – ut Mantuanus vates praedixit excelsus – opus
       moveo maius maiorque mihi rerum nascitur ordo, Galliarum tractus et situm ostendere puto nunc
       tempestivum, ne inter procinctus ardentes proeliorumque varios casus ignota quibusdam
       expediens imitari videar desides nauticos attrita lintea cum rudentibus, quae licuit parari
       securius, inter fluctus resarcire coactos et tempestates. <milestone unit="par" n="2"/>Ambigentes super origine prima Gallorum scriptores veteres notitiam reliquere negotii
semiplenam, sed postea Timagenes, et diligentia Graecus et lingua, haec, quae diu sunt
ignorata, collegit ex multiplicibus libris.
Cuius fidem secuti obscuritate dimota eadem
distincte docebimus et aperte.
<milestone unit="par" n="3"/> Aborigines primos in his
       regionibus quidam visos esse firmarunt Celtas nomine regis amabilis et matris eius vocabulo
       Galatas dictos – ita enim Gallos sermo Graecus appellat – alii Doriensis antiquiorem secutos
       Herculem oceani locos inhabitasse confines. <milestone unit="par" n="4"/>Drysidae memorant
re vera fuisse populi partem indigenam, sed alios quoque ab insulis extimis confluxisse et
tractibus transrhenanis crebritate bellorum et alluvione fervidi maris sedibus suis expulsos.
<milestone unit="par" n="5"/>Aiunt quidam paucos post excidium Troiae fugitantes Graecos
ubique dispersos loca haec occupasse tunc vacua.
<milestone unit="par" n="6"/>Regionum autem
incolae id magis omnibus asseverant, quod etiam nos legimus in monumentis eorum incisum,
Amphitryonis filium Herculem ad Geryonis et Taurisci saevium tyrannorum perniciem festinasse,
quorum alter Hispanias, alter <placeName>Gallias</placeName> infestabat, superatisque ambobus coisse cum generosis
feminis suscepisseque liberos plures et eos partes, quibus imperitabant, suis nominibus
appellasse. 
<milestone unit="par" n="7"/>A Phocaea vero Asiaticus populus Harpali
inclementiam vitans, Cyri regis praefecti, <placeName>Italiam</placeName> navigio petit, cuius pars in Lucania
Veliam, alia condidit in Viennensi <placeName>Massiliam</placeName>; dein secutis aetatibus oppida aucta virium
copia instituere non pauca.
Sed declinanda varietas saepe satietati coniuncta.
<milestone unit="par" n="8"/>Per haec loca hominibus paulatim excultis viguere studia laudabilium
doctrinarum inchoata per bardos et euhages et drysidas.
Et bardi quidem fortia virorum
illustrium facta heroicis composita versibus cum dulcibus lyrae modulis cantitarunt, euhages
vero scrutantes

<unclear/>serviani et sublimia naturae pandere conabantur.
Ceteris drysidae
ingeniis celsiores, ut auctoritas Pythagorae decrevit, sodaliciis astricti consortiis
quaestionibus occultarum rerum altarumque erecti sunt et despectantes humana pronuntiarunt
animas immortales.
<lb/></p>
     </div>
     <div type="cap" n="10">
      <p>
       <milestone unit="par" n="1"/>Hanc Galliarum plagam ob suggestus montium arduos et horrore
nivali semper obductos orbis residui incolis antehac paene ignotam, nisi qua litoribus est
vicina, munimina claudunt undique natura velut arte circumdata.
<milestone unit="par" n="2"/>Et a latere quidem australi <placeName>Tyrrheno</placeName> alluitur et Gallico mari; qua caeleste suspicit
plaustrum, a feris gentibus fluentis distinguitur <placeName>Rheni</placeName>; ubi occidentali subiecta est sideri,
oceano et altitudine Pyrenaea surgitur; unde ad solis ortus attollitur, aggeribus cedit
Alpium Cottiarum.
Quas rex Cottius perdomitis <placeName>Galliis</placeName> solus in angustiis latens inviaque
locorum asperitate confisus lenito tandem tumore in amicitiam Octaviani receptus principis
molibus magnis exstruxit ad vicem memorabilis muneris compendiarias et viantibus opportunas
medias inter alias <placeName>Alpes</placeName> vetustas, super quibus comperta paulo postea referemus.
<milestone unit="par" n="3"/>In his Alpibus Cottiis, quarum initium a Segusione est oppido, praecelsum
erigitur iugum nulli fere sine discrimine penetrabile.
<milestone unit="par" n="4"/>Est enim
e <placeName>Galliis</placeName> venientibus prona humilitate devexum pendentium saxorum altrinsecus visu terribile
praesertim verno tepore, cum liquente gelu nivibusque solutis flatu calidiore ventorum per
diruptas utrimque angustias et lacunas pruinarum congerie latebrosas descendentes
cunctantibus plantis homines et iumenta procidunt et carpenta; idque remedium ad arcendum
exitium repertum est solum, quod pleraque vehicula vastis funibus illigata pone cohibente
virorum vel bovum nisu valido vix gressu reptante paulo tutius devolvuntur.
Et haec, ut
diximus, anni verno contingunt.
<milestone unit="par" n="5"/>Hieme vero humus crustata
frigoribus et tamquam levigata ideoque labilis incessum praecipitantem impellit; et patulae
valles per spatia plana glacie perfidae vorant nonnumquam transeuntes.
Ob quae locorum
callidi eminentes ligneos stilos per cautiora loca defigunt, ut eorum series viatorem ducat
innoxium; qui si nivibus operti latuerint aut montanis defluentibus rivis eversi, graves
agrestibus praeviis difficile pervaduntur.
<milestone unit="par" n="6"/>A summitate autem
huius Italici clivi planities ad usque stationem nomine Martis per septem extenditur milia et
hinc alia celsitudo erectior aegreque superabilis ad Matronae porrigitur verticem, cuius
vocabulum casus feminae nobilis dedit.
Vnde declive quidem iter, sed expeditius ad usque
castellum <placeName>Brigantiam</placeName> patet.
<milestone unit="par" n="7"/>Huius sepulchrum reguli, quem
itinera struxisse rettulimus, Segusione est moenibus proximum manesque eius ratione gemina
religiose coluntur, quod iusto moderamine rexerat suos et ascitus in societatem rei Romanae
quietem genti praestitit sempiternam.
<milestone unit="par" n="8"/>Et licet haec, quam
diximus viam, media sit et compendiaria magisque celebris, tamen etiam aliae multo antea
temporibus sunt constructae diversis.
<milestone unit="par" n="9"/>Et primam Thebaeus
Hercules ad Geryonem exstinguendum, ut relatum est, et Tauriscum lenius gradiens prope
maritimas composuit <placeName>Alpes</placeName> hisque harum indidit nomen; Monoeci similiter arcem et portum ad
perennem sui memoriam consecravit.
Deinde emensis postea saeculis multis hac ex causa sunt
<placeName>Alpes</placeName> excogitatae Poeninae.
<milestone unit="par" n="10"/>Superioris Africani pater Publius
Cornelius Scipio Saguntinis memorabilibus aerumnis et fide pertinaci destinatione Afrorum
obsessis iturus auxilio in Hispaniam traduxit onustam manu valida classem, sed civitate
potiore Marte deleta Hannibalem sequi nequiens triduo ante transito Rhodano ad partes <placeName>Italiae</placeName>
contendentem navigatione veloci intercurso spatio maris haud longo degressurum montibus apud
Genuam observabat, Liguriae oppidum, ut cum eo, si copiam fors dedisset, viarum asperitate
fatigato decerneret in planitie.
<milestone unit="par" n="11"/>Consulens tamen rei communi
Cn. 
Scipionem fratrem ire monuit in Hispanias, ut Hasdrubalem exinde similiter erupturum
arceret. 
Quae Hannibal doctus a perfugis, ut erat expeditae mentis et callidae, <placeName>Taurinis</placeName>
ducentibus accolis per Tricasinos et oram Vocontiorum extremam ad saltus Tricorios venit.
Indeque exorsus aliud iter antehac insuperabile fecit excisaque rupe in immensum elata, quam
cremando vi magna flammarum acetoque infuso dissolvit, per <placeName>Druentiam</placeName> flumen gurgitibus vagis
intutum regiones occupavit Etruscas.
Hactenus super Alpibus; nunc ad restantia veniamus.
<lb/></p>
     </div>
     <div type="cap" n="11">
      <p>
       <milestone unit="par" n="1"/>Temporibus priscis, cum laterent hae partes ut barbarae,
tripertitae fuisse creduntur in Celtas eosdemque <placeName>Gallos</placeName> divisae et Aquitanos et Belgas,
lingua institutis legibusque discrepantes.
<milestone unit="par" n="2"/>Et <placeName>Gallos</placeName> quidem,
qui Celtae sunt, ab Aquitanis <placeName>Garunna</placeName> disterminat flumen, a Pyrenaeis oriens collibus postque
oppida multa transcursa in oceano delitescens.
<milestone unit="par" n="3"/>A Belgis vero
eandem gentem Matrona discindit et <placeName>Sequana</placeName>, amnes magnitudinis geminae; qui fluentes per
Lugdunensem post circumclausum ambitu insulari Parisiorum castellum Luteciam nomine
consociati meantesque protinus prope castra Constantia funduntur in mare.
<milestone unit="par" n="4"/>Horum omnium apud veteres Belgae dicebantur esse fortissimi ea propter,
quod ab humaniore cultu longe discreti nec adventiciis effeminati deliciis diu cum
transrhenanis certavere Germanis.
<milestone unit="par" n="5"/>Aquitani enim, ad quorum
litora ut proxima placidaque merces adventiciae convehuntur, moribus ad mollitiem lapsis
facile in dicionem venere Romanam.
<milestone unit="par" n="6"/>Regebantur autem <placeName>Galliae</placeName>
omnes, iam inde uti crebritate bellorum urgenti cessere Iulio dictatori, potestate in partes
divisa quattuor, quarum Narbonensis una Viennensem intra se continebat et Lugdunensem, altera
Aquitanis praeerat universis; superiorem et inferiorem <placeName>Germaniam</placeName> Belgasque duae
iurisdictiones isdem rexere temporibus.
<milestone unit="par" n="7"/>At nunc numerantur
provinciae per omnem ambitum Galliarum: secunda <placeName>Germania</placeName>, prima ab occidentali exordiens
cardine, Agrippina et <placeName>Tungris</placeName> munita, civitatibus amplis et copiosis.
<milestone unit="par" n="8"/>Dein prima Germania, ubi praeter alia municipia Mogontiacus est et <placeName>Vangiones</placeName> et
Nemetae et <placeName>Argentoratus</placeName>, barbaricis cladibus nota.
<milestone unit="par" n="9"/>Post has
Belgica prima <placeName>Mediomatricos</placeName> praetendit et Treveros, domicilium principum clarum.
<milestone unit="par" n="10"/>Huic annexa secunda est Belgica, qua <placeName>Ambiani</placeName> sunt, urbs inter alias
eminens, et Catelauni et Remi.
<milestone unit="par" n="11"/>Apud <placeName>Sequanos</placeName> Bisontios videmus
et <placeName>Rauracos</placeName>, aliis potiores oppidis multis.
Lugdunensem primam Lugdunus ornat et Cabyllona et
Senones et Biturigae et moenium Augustuduni magnitudo vetusta.
<milestone unit="par" n="12"/>Secundam enim Lugdunensem Rotomagi et Turini, <placeName>Mediolanum</placeName> ostendunt et Tricasini.
<placeName>Alpes</placeName> Graiae
et Poeninae exceptis obscurioribus

<supplied><gap/></supplied>habent et Aventicum, desertam
quidem civitatem, sed non ignobilem quondam, ut aedificia semiruta nunc quoque demonstrant.
Hae provinciae urbesque sunt splendidae Galliarum.
<milestone unit="par" n="13"/>In 
Aquitania, quae Pyrenaeos montes et eam partem spectat oceani, quae pertinet ad Hispanos,
prima provincia est Aquitanica, amplitudine civitatum admodum culta; omissis aliis multis
Burdigala et Arverni excellunt et <placeName>Santones</placeName> et Pictavi.
<milestone unit="par" n="14"/>Novem 
populos <placeName>Ausci</placeName> commendant et <placeName>Vasatae</placeName>.
In Narbonensi Elusa et <placeName>Narbona</placeName> et <placeName>Tolosa</placeName> principatum
urbium tenent.
Viennensis civitatum exsultat decore multarum, quibus potiores sunt <placeName>Vienna</placeName>
ipsa et Arelate et Valentia; quibus <placeName>Massilia</placeName> iungitur, cuius societate et viribus in
discriminibus arduis fultam aliquotiens legimus <placeName>Romam</placeName>.
<milestone unit="par" n="15"/>His 
prope Salluvii sunt et <placeName>Nicaea</placeName> et <placeName>Antipolis</placeName> insulaeque Stoechades.
<milestone unit="par" n="16"/>Et quoniam ad has partes opere contexto pervenimus, silere super Rhodano maximi
nominis flumine incongruum est et absurdum.
A Poeninis Alpibus effusiore copia fontium
Rhodanus fluens et proclivi impetu ad planiora degrediens proprio agmine ripas occultat et
paludi sese ingurgitat nomine Lemanno eamque intermeans nusquam aquis miscetur externis, sed
altrinsecus summitates undae praeterlabens segnioris quaeritans exitus viam sibi impetu
veloci molitur.
<milestone unit="par" n="17"/>Vnde sine iactura rerum per <placeName>Sapaudiam</placeName> fertur
et <placeName>Sequanos</placeName> longeque progressus Viennensem latere sinistro praestringit, dextero Lugdunensem
et emensus spatia flexuosa <placeName>Ararim</placeName>, quem Sauconnam appellant inter <placeName>Germaniam</placeName> primam fluentem
et Sequanos, suum et nomen asciscit, qui locus exordium est Galliarum.
Exindeque non millenis
passibus, sed leugis itinera metiuntur.
<milestone unit="par" n="18"/><supplied><gap/></supplied>han 
<supplied><gap/></supplied>Rhodanus aquis advenis
locupletior vehit grandissimas naves ventorum difflatu iactari saepius assuetas finitisque
intervallis, quae ei natura praescripsit, spumeus Gallico mari concorporatur per patulum
sinum, quem vocant Ad Gradus, ab Arelate octavo decimo ferme lapide disparatum.
Sit satis de
situ locorum.
Nunc figuras et mores hominum designabo.
<lb/></p>
     </div>
     <div type="cap" n="12">
      <p>
       <milestone unit="par" n="1"/>Celsioris staturae et candidi paene Galli sunt omnes et rutili
luminumque torvitate terribiles, avidi iurgiorum et sublatius insolentes.
Nec enim eorum
quemquam adhibita uxore rixantem multo se fortiore et glauca peregrinorum ferre poterit
globus tum maxime, cum illa inflata cervice suffrendens ponderansque niveas ulnas et vastas
admixtis calcibus emittere coeperit pugnos ut catapultas tortilibus nervis excussas.
<milestone unit="par" n="2"/>Metuendae voces complurium et minaces placatorum iuxta et
irascentium, tersi tamen pari diligentia cuncti et mundi nec in tractibus illis maximeque
apud Aquitanos poterit aliquis videri vel femina, licet perquam pauper, ut alibi frustis
squalere pannorum.
<milestone unit="par" n="3"/>Ad militandum omnis aetas aptissima et pari
pectoris robore senex ad procinctum ducitur et adultus gelu duratis artubus et labore assiduo
multa contempturus et formidanda.
Nec eorum aliquando quisquam ut in <placeName>Italia</placeName> munus Martium
pertimescens pollicem sibi praecidit, quos localiter murcos appellant.
<milestone unit="par" n="4"/>Vini avidum genus affectans ad vini similitudinem multiplices potus et inter eos
humiles quidam obtunsis ebrietate continua sensibus, quam furoris voluntariam speciem esse
Catoniana sententia definivit, raptantur discursibus vagis, ut verum illud videatur, quod ait
defendens Fonteium Tullius: "Gallos post haec dilutius esse poturos, quod illi venenum esse
arbitrabantur." 
<milestone unit="par" n="5"/>Hae regiones praecipueque confines Italicis
paulatim levi sudore sub imperium venere Romanum primo temptatae per Fulvium, dein proeliis
parvis quassatae per Sextium, ad ultimum per Fabium Maximum domitae; cui negotii plenus
effectus asperiore Allobrogum gente devicta hoc indidit cognomentum.
<milestone unit="par" n="6"/>Nam omnes <placeName>Gallias</placeName>, nisi qua paludibus inviae fuere, ut Sallustio docetur auctore,
post decennalis belli mutuas clades subegit Caesar societatique nostrae foederibus vinxit
aeternis. 
Evectus sum longius; sed remeabo tandem ad coepta.
<lb/></p>
     </div>
     <div type="cap" n="13">
      <p>
       <milestone unit="par" n="1"/>Domitiano crudeli morte consumpto Musonianus eius successor
orientem praetoriani regebat potestate praefecti, facundia sermonis utriusque clarus.
Vnde 
sublimius, quam sperabatur, eluxit.
<milestone unit="par" n="2"/>Constantinus enim cum
limatius superstitionum quaereret sectas, Manichaeorum et similium, nec interpres inveniretur
idoneus, hunc sibi commendatum ut sufficientem elegit; quem officio functum perite Musonianum
voluit appellari ante Strategium dictitatum et ex eo percursis honorum gradibus multis
ascendit ad praefecturam, prudens alia tolerabilisque provinciis et mitis et blandus, sed ex
qualibet occasione maximeque ex controversis litibus, quod nefandum est, et in totum lucrandi
aviditate sordescens ut inter alia multa evidenter apparuit in quaestionibus agitatis super
morte Theophili <placeName>Syriae</placeName> consularis proditione Caesaris Galli impetu plebis promiscae
discerpti, ubi damnatis pauperibus, quos, cum haec agerentur, peregre fuisse constabat,
auctores diri facinoris exutis patrimoniis absoluti sunt divites.
<milestone unit="par" n="3"/>Hunc Prosper adaequitabat pro magistro equitum agente etiamtum in <placeName>Galliis</placeName> militem regens,
abiecte ignavus et, ut ait comicus, arte despecta furtorum rapiens propalam.
<milestone unit="par" n="4"/>Quis concordantibus mutuaque commercia vicissim sibi conciliando
locupletatis Persici duces vicini fluminibus rege in ultimis terrarum suarum terminis
occupato per praedatorios globos nostra vexabant nunc <placeName>Armeniam</placeName>, aliquotiens <placeName>Mesopotamiam</placeName>
confidentius incursantes Romanis ductoribus ad colligendas oboedientium exuvias occupatis.
<lb/></p>
     </div>
     </div>
     <div type="lib" n="XVI">
      <head> MARCELLINI HISTORIAE LIBER XVI </head>
      <div type="cap" n="1">
       <p>
        <milestone unit="par" n="1"/>Haec per orbem Romanum fatorum ordine contexto versante Caesar
apud <placeName>Viennam</placeName> in collegium fastorum a consule octiens Augusto ascitus urguente genuino vigore
pugnarum fragores caedesque barbaricas somniabat colligere provinciae fragmenta iam parans,
si affuisset fortuna flatu tandem secundo.
<milestone unit="par" n="2"/>Quia igitur res
magnae, quas per <placeName>Gallias</placeName> virtute felicitateque correxit, multis veterum factis fortibus
praestant, singula serie progrediente monstrabo instrumenta omnia mediocris ingenii, si
suffecerint, commoturus.
<milestone unit="par" n="3"/>Quidquid autem narrabitur, quod non
falsitas arguta concinnat, sed fides integra rerum absolvit documentis evidentibus fulta, ad
laudativam paene materiam pertinebit.
<milestone unit="par" n="4"/>Videtur enim lex quaedam
vitae melioris hunc iuvenem a nobilibus cunis ad usque spiritum comitata supremum.
Namque 
incrementis velocibus ita domi forisque colluxit, ut prudentia Vespasiani filius Titus alter
aestimaretur, bellorum gloriosis cursibus Traiani simillimus, clemens ut Antoninus, rectae
perfectaeque rationis indagine congruens Marco, ad cuius aemulationem actus suos effingebat
et mores.
<milestone unit="par" n="5"/>Et quoniam, ut Tulliana docet auctoritas, "omnium
magnarum artium sicut arborum altitudo nos delectat, radices stirpesque non item", sic
praeclarae huius indolis rudimenta tunc multis obnubilantibus tegebantur, quae anteferri
gestis eius postea multis et miris hac ratione deberent, quod adolescens primaevus ut
Erechtheus in secessu Minervae nutritus ex academiae quietis umbraculis, non e militari
tabernaculo in pulverem Martium tractus strata <placeName>Germania</placeName> pacatisque rigentis <placeName>Rheni</placeName> meatibus
cruenta spirantium regum hic sanguinem fudit, alibi manus catenis afflixit.
<lb/></p>
      </div>
      <div type="cap" n="2">
       <p>
        <milestone unit="par" n="1"/>Agens itaque negotiosam hiemem apud oppidum ante dictum inter
rumores, qui volitabant assidui, comperit Augustuduni civitatis antiquae muros spatiosi
quidem ambitus, sed carie vetustatis invalidos barbarorum impetu repentino insessos torpente
praesentium militum manu veteranos concursatione pervigili defendisse, ut solet abrupta
saepe discrimina salutis ultima desperatio propulsare.
<milestone unit="par" n="2"/>Nihil 
itaque remittentibus curis ancillari adulatione posthabita, qua eum proximi ad amoenitatem
flectebant et luxum, satis omnibus comparatis octavum kalendas Iulias Augustudunum pervenit
velut dux diuturnus viribus eminens et consiliis per diversa palantes barbaros, ubi dedisset
fors copiam, aggressurus.
<milestone unit="par" n="3"/>Habita itaque deliberatione
assistentibus locorum peritis, quodnam iter eligeretur ut tutum, multa ultro citroque
dicebantur aliis per Arbor
<supplied><gap/></supplied>quibusdam per Sedelaucum et Coram iri
debere firmantibus.
<milestone unit="par" n="4"/>Sed cum subsererent quidam Silvanum paulo
ante magistrum peditum per compendiosas vias, verum suspectas, quia tenebris multis
umbrantur, cum octo auxiliarium milibus aegre transisse, fidentius Caesar audaciam viri
fortis imitari magnopere nitebatur.
<milestone unit="par" n="5"/>Et ne qua interveniat
mora, adhibitis catafractariis solis et ballistariis parum ad tuendum rectorem idoneis
percurso eodem itinere Autosudorum pervenit.
<milestone unit="par" n="6"/>Vbi brevi, sicut
solebat, otio cum milite recreatus ad Tricasinos tendebat et barbaros in se catervatim
ruentes, partim cum timeret ut ampliores, confertis lateribus observabat, alios occupatis
habilibus locis decursu facili proterens nonnullos pavore traditos cepit, residuos in curam
celeritatis omne, quod poterant, conferentes, quia sequi non valebat gravitate praepeditus
armorum, innocuos abire perpessus est.
<milestone unit="par" n="7"/>Proinde certiore iam
spe ad resistendum ingruentibus confirmatus per multa discrimina venit Tricasas adeo
insperatus, ut eo portas paene pulsante diffusae multitudinis barbarae metu aditus urbis non
sine anxia panderetur ambage.
<milestone unit="par" n="8"/>Et paulisper moratus, dum
fatigato consulit militi, civitatem <placeName>Remos</placeName> nihil prolatandum existimans petit, ubi in unum
congregatum exercitum vehentem
<supplied><gap/></supplied>iusserat opperiri praesentiam
suam; cui praesidebat Vrsicini successor Marcellus et ipse Vrsicinus ad usque expeditionis
finem agere praeceptus isdem in locis.
<milestone unit="par" n="9"/>Post variatas itaque
sententias plures cum placuisset per Decem pagos Alamannicam aggredi plebem, densatis
agminibus tendebat illuc solito alacrior miles.
<milestone unit="par" n="10"/>Et quia dies
umectus et decolor vel contiguum eripiebat aspectum, iuvante locorum gnaritate hostes
tramite obliquo discurso post Caesaris terga legiones duas arma cogentes adorti paene
delessent, ni subito concitus clamor sociorum auxilia coegisset.
<milestone unit="par" n="11"/>Hinc et deinde nec itinera nec flumina transire posse sine insidiis putans erat
providus et cunctator, quod praecipuum bonum in magnis ductoribus opem ferre solet
exercitibus et salutem.
<milestone unit="par" n="12"/> Audiens itaque Argentoratum,
        Brotomagum, Tabernas, Salisonem, Nemetas et Vangionas et Mogontiacum civitates barbaros
        possidentes territoria earum habitare – nam ipsa oppida ut circumdata retiis busta declinant
        – primam omnium Brotomagum occupavit eique iam adventanti Germanorum pugnam intentans
        occurrit. <milestone unit="par" n="13"/>Cumque in bicornem figuram acie divisa collato pede
res agi coepisset exitioque hostes urgerentur ancipiti, captis nonnullis, aliis in ipso
proelii fervore truncatis residui discessere celeritatis praesidio tecti.
<lb/></p>
      </div>
      <div type="cap" n="3">
       <p>
        <milestone unit="par" n="1"/>Nullo itaque post haec repugnante ad recuperandam ire placuit
Agrippinam ante Caesaris in <placeName>Gallias</placeName> adventum excisam, per quos tractus nec civitas ulla
visitur nec castellum, nisi quod apud Confluentes, locum ita cognominatum, ubi amnis Mosella
confunditur <placeName>Rheno</placeName>, Rigomagum oppidum est et una prope ipsam Coloniam turris.
<milestone unit="par" n="2"/>Igitur Agrippinam ingressus non ante motus est exinde, quam Francorum
regibus furore mitiscente perterritis pacem firmaret rei publicae interim profuturam et
urbem reciperet munitissimam.
<milestone unit="par" n="3"/>Quibus vincendi primitiis laetus
per Treveros hiematurus apud <placeName>Senonas</placeName> oppidum tunc opportunum abscessit.
Vbi bellorum
inundantium molem umeris suis, quod dicitur, vehens scindebatur in multiplices curas, ut
milites, qui a solitis descivere praesidiis, reducerentur ad loca suspecta et conspiratas
gentes in noxam Romani nominis disiectaret ac provideret, ne alimenta deessent exercitui per
varia discursuro.
<lb/></p>
      </div>
      <div type="cap" n="4">
       <p>
        <milestone unit="par" n="1"/>Haec sollicite perpensantem hostilis aggreditur multitudo
oppidi capiundi spe in maius accensa ideo confidenter, quod ei nec Scutarios adesse
prodentibus perfugis didicerant nec Gentiles per municipia distributos, ut commodius
vescerentur. 
Cum autem

<supplied><gap/></supplied><milestone unit="par" n="2"/><supplied><gap/></supplied>clausa ergo urbe murorumque intuta parte firmata ipse cum
armatis die noctuque inter propugnacula visebatur et pinnas ira exundante substridens, cum
erumpere saepe conatus paucitate praesentis manus impediretur.
Post tricesimum denique diem
abiere barbari tristes inaniter stulteque cogitasse civitatis obsidium mussitantes.
<milestone unit="par" n="3"/>Sed, quod indignitati rerum est assignandum, periclitanti
Caesari distulit suppetias ferre Marcellus magister equitum agens in stationibus proximis,
cum etiam, si civitas absque principe vexaretur, opposita multitudine malis obsidionalibus
expediri deberet.
<milestone unit="par" n="4"/>Hoc metu solutus efficacissimus Caesar
providebat constanti sollicitudine, ut militum diuturno labori quies succederet aliqua licet
brevis, ad recreandas tamen sufficiens vires, quamquam ultima squalentes inopia terrae saepe
vastitatae exigua quaedam victui congrua suggerebant.
<milestone unit="par" n="5"/>Verum 
hoc quoque diligentia curato pervigili affusa laetiore spe prosperorum sublato animo ad
exsequenda plurima consurgebat.
<lb/></p>
      </div>
      <div type="cap" n="5">
       <p>
        <milestone unit="par" n="1"/>Primum igitur factuque difficile temperantiam ipse sibi
indixit atque retinuit, tamquam astrictus sumptuariis legibus viveret, quas ex rhetris
Lycurgi, id est axibus, <placeName>Romam</placeName> translatas diuque observatas et senescentes paulatim reparavit
Sulla dictator, reputans ex praedictis Democriti, quod ambitiosam mensam fortuna, parcam
virtus apponit.
<milestone unit="par" n="2"/>Id enim etiam Tusculanus Cato prudenter
definiens, cui Censorii cognomentum castior vitae indidit cultus: "magna", inquit, "cura
cibi, magna virtutis incuria".
<milestone unit="par" n="3"/>Denique cum legeret libellum
assidue, quem Constantius ut privignum ad studia mittens manu sua conscripserat praelicenter
disponens, quid in convivio Caesaris impendi deberet: fasianum et vulvam et sumen exigi
vetuit et inferri munificis militis vili et fortuito cibo contentus.
<milestone unit="par" n="4"/>Hinc contingebat, ut noctes ad officia divideret tripertita, quietis et publicae
rei et Musarum, quod factitasse Alexandrum legimus Magnum, sed multo hic fortius.
Ille 
namque aenea concha supposita brachio extra cubile protento pilam tenebat argenteam, ut, cum
nervorum vigorem sopor laxasset infusus, gestaminis lapsi tinnitus abrumperet somnum.
<milestone unit="par" n="5"/>Iulianus vero absque instrumento, quotiens volvit, evigilavit
et nocte dimidiata semper exsurgens non e plumis vel stragulis sericis ambiguo fulgore
nitentibus, sed ex tapete et sisyra, quam vulgaris simplicitas susurnam appellat, occulte
Mercurio supplicabat, quem mundi velociorem sensum esse motum mentium suscitantem
theologicae prodidere doctrinae, atque in tanto rerum defectu explorate rei publicae m
<supplied><gap/></supplied>curabat. 
<milestone unit="par" n="6"/>Post quae ut ardua et
seria terminata ad procudendum ingenium vertebatur et incredibile quo quantoque ardore
principalium rerum notitiam celsam indagans et quasi pabula quaedam animo ad sublimiora
scandenti conquirens per omnia philosophiae membra prudenter disputando currebat.
<milestone unit="par" n="7"/>Sed tamen cum haec effecte pleneque colligeret, nec humiliora despexit
poeticam mediocriter et rhetoricam
<supplied><gap/></supplied>, ut ostendit orationum
epistularumque eius cum gravitate comitas incorrupta, et nostrarum externarumque rerum
historiam multiformem.
Super his aderat latine quoque disserendi sufficiens sermo.
<milestone unit="par" n="8"/> Si itaque verum est, quod scriptores varii memorant, Cyrum
        regem et Simonidem lyricum et Hippian Eleum sophistarum acerrimum ideo valuisse memoria,
        quod epotis quibusdam remediis id impetrarunt, credendum est hunc etiamtum adultum totum
        memoriae dolium – si usquam repperiri potuit – exhausisse. Et haec quidem pudicitiae
        virtutumque sunt signa nocturna. <milestone unit="par" n="9"/>Diebus vero quae ornate
dixerit et facete quaeve in apparatu vel in ipsis egerit congressibus proeliorum aut in re
civili magnanimitate correxit et libertate, suo quaeque loco singla demonstrabuntur.
<milestone unit="par" n="10"/>Cum exercere proludia disciplinae castrensis philosophus
cogeretur ut princeps artemque modulatius incedendi per pyrricham concinentibus disceret
fistulis, vetus illud proverbium "clitellae bovi sunt impositae; plane non est nostrum onus"
Platonem crebro nominans exclamabat.
<milestone unit="par" n="11"/>Inducente 
<supplied><gap/></supplied>eius quadam sollemnitate agentes in rebus in consistorium, ut
aurum acciperent inter alios, quidam ex eorum consortio non, ut moris est, pansa chlamyde,
sed utraque manu cavata suscepit.
Et imperator "rapere", inquit, "non accipere sciunt
agentes in rebus".
<milestone unit="par" n="12"/>Aditus a parentibus virginis raptae eum,
qui violarat, convictum relegari decrevit.
Hisque indigna pati querentibus, quod non sit
morte multatus, responderat hactenus: "incusent iura clementiam, sed imperatorem mitissimi
animi legibus praestare ceteris decet."
<milestone unit="par" n="13"/>Egressurum eum ad
expeditionem plures interpellabant ut laesi, quos audiendos provinciarum rectoribus
commendabat; et reversus, quid egerint singuli, quaerens delictorum vindictas genuina
lenitudine mitigabat.
<milestone unit="par" n="14"/>Ad ultimum exceptis victoriis, per quas
cadentes saepe incolumi contumacia barbaros fudit, quod profuerit anhelantibus extrema
paenuria <placeName>Galliis</placeName>, hinc maxime claret, quod primitus partes eas ingressus pro capitulis
singulis tributi nomine vicenos quinos aureos repperit flagitari, discedens vero septenos
tantum munera universa complentes.
Ob quae tamquam solem sibi serenum post squalentes
tenebras affulsisse cum alacritate et tripudiis laetabantur.
<milestone unit="par" n="15"/>Denique id eum ad usque imperii finem et vitae scimus utiliter observasse, ne per
indulgentias, quas appellant, tributariae rei concederet reliqua.
Norat enim hoc facto se
aliquid locupletibus additurum, cum constet ubique pauperes inter ipsa indictorum exordia
solvere universa sine laxamento compelli.
<milestone unit="par" n="16"/>Inter has tamen
regendi moderandique vias bonis principibus aemulandas barbarica rabies exarserat in maius.
<milestone unit="par" n="17"/>Vtque bestiae custodum neglegentia raptu vivere solitae ne
his quidem remotis appositisque fortioribus abscesserunt, sed tumescentes inedia sine
respectu salutis armenta vel greges incursant, ita etiam illi cunctis, quae diripuere,
consumptis fame urgente agebant aliquotiens praedas, interdum, antequam contingerent
aliquid, oppetebant.
<lb/></p>
      </div>
      <div type="cap" n="6">
       <p>
        <milestone unit="par" n="1"/>Haec per eum annum spe dubia eventu tamen secundo per <placeName>Gallias</placeName>
agebantur. 
In comitatu vero Augusti circumlatrabat Arbitionem invidia velut summa mox
adepturum decora cultus imperatorii praestruxisse instabatque ei strepens immania comes
Verissimus nomine arguens coram, quod a gregario ad magnum militiae culmen evectus hoc
quoque non contentus ut parvo locum appeteret principalem.
<milestone unit="par" n="2"/>Sed 
specialiter eum insectabatur Dorus quidam ex medico Scutariorum, quem nitentium rerum
centurionem sub Magnentio <placeName>Romae</placeName> provectum rettulimus accusasse Adelphium urbi praefectum ut
altiora coeptantem.
<milestone unit="par" n="3"/>Cumque res in inquisitionem veniret
necessariisque negotio tentis obiectorum probatio speraretur, tamquam per satyram subito
cubiculariis suffragantibus, ut loquebatur pertinax rumor, et vinculis sunt exutae personae,
quae stringebantur ut consciae, et Dorus evanuit et Verissimus ilico tacuit velut aulaeo
deposito scenae.
<lb/></p>
      </div>
      <div type="cap" n="7">
       <p>
        <milestone unit="par" n="1"/>Isdem diebus allapso rumore Constantius doctus obsesso apud
Senonas Caesari auxilium non tulisse Marcellum eum sacramento solutum abire iussit in larem.
Qui tamquam iniuria gravi perculsus quaedam in Iulianum moliebatur auribus Augusti confisus
in omne patentibus crimen.
<milestone unit="par" n="2"/>Ideoque cum discederet, Eutherius
praepositus cubiculi mittitur statim post eum, si quid finxerit, convicturus.
Verum ille hoc
nesciens mox venit <placeName>Mediolanum</placeName> strepens et tumultuans, ut erat vanidicus et amenti propior,
admissus in consistorium Iulianum ut procacem insimulat iamque ad evagandum altius
validiores sibi pinnas aptare; ita enim cum motu quodam corporis loquebatur ingenti.
<milestone unit="par" n="3"/>Haec eo fingente licentius Eutherius, ut postulavit, inductus
iussusque loqui, quod vellet, verecunde et modice docet velari veritatem mendaciis.
Magistro 
enim armorum, ut credebatur, cessante consulto industria vigili Caesarem obsessum apud
<placeName>Senonas</placeName> diu barbaros reppulisse apparitoremque fidum auctori suo, quoad vixerit, fore
obligata cervice sua spondebat.
<milestone unit="par" n="4"/>Res monuit super hoc eodem
Eutherio pauca subserere forsitan non credenda ea re, quod, si Numa Pompilius vel Socrates
bona quaedam dicerent de spadone dictisque religionum adderent fidem, a veritate descivisse
arguebantur. 
Sed inter vepres rosae nascuntur et inter feras nonnullae mitescunt, itaque
carptim eius praecipua, quae sunt comperta, monstrabo.
<milestone unit="par" n="5"/>Natus 
in <placeName>Armenia</placeName> sanguine libero captusque a finitimis hostibus etiamtum parvulus abstractis
geminis Romanis mercatoribus venundatus ad palatium Constantini deducitur; ubi paulatim
adolescens rationem recte vivendi sollertiamque ostendebat litteris, quantum tali fortunae
satis esse poterat, eruditus, cogitandi inveniendique dubia et scrupulosa acumine nimio
praestans, immensum quantum memoria vigens, bene faciendi avidus plenusque iusti consilii,
quem si Constans imperator olim ex adulto
<supplied><gap/></supplied>iamque maturum audiret
honesta suadentem et recta, nulla vel venia certe digna peccasset.
<milestone unit="par" n="6"/>Is praepositus cubiculi etiam Iulianum aliquotiens corrigebat Asiaticis coalitum
moribus ideoque levem.
Denique digressus ad otium ascitusque postea in palatium semper
sobrius et in primis consistens ita fidem continentiamque virtutes coluit amplas, ut nec
prodidisse aliquando arcanum nisi tuendae causa alienae salutis nec exarsisse cupidine plus
habendi arcesseretur ut ceteri.
<milestone unit="par" n="7"/>Vnde factum est, ut subinde
<placeName>Romam</placeName> secedens ibique fixo domicilio consenescens comitem circumferens conscientiam bonam
colatur a cunctis ordinibus et ametur, cum soleant id genus homines post partas ex
iniquitate divitias latebras captare secretas ut lucifugae vitantes multitudinis laesae
conspectus. 
<milestone unit="par" n="8"/>Cui spadonum veterum hunc comparare debeam,
antiquitates replicando complures invenire non potui.
Fuerunt enim apud veteres licet oppido
pauci fideles et frugi, sed ob quaedam vitia maculosi.
Inter praecipua enim, quae eorum
quisque studio possiderat vel ingenio, aut rapax et feritate contemptior fuit aut propensior
ad laedendum vel regentibus nimium blandus aut potentiae fastu superbior.
Ex omni latere
autem ita peritum neque legisse me neque audisse confiteor aetatis nostrae testimonio
locupleti confisus.
<milestone unit="par" n="9"/>Verum si forte scrupulosus quidam lector
antiquitatum Menophilum, Mithridatis Pontici regis eunuchum, nobis opponat, hoc monitu
recordetur nihil super eo relatum praeter id solum, quod in supremo discrimine gloriose
monstravit. 
<milestone unit="par" n="10"/>Ingenti proelio superatus a Romanis et Pompeio
rex praedictus fugiensque ad regna Colchorum adultam filiam nomine Drypetinam vexatam
asperitate morborum in castello Sinoria huic Menophilo commissam reliquit.
Qui virginem omni
remediorum solacio plene curatam patri tutissime servans, cum a Mallio Prisco imperatoris
legato munimentum, quo claudebatur, obsideri coepisset defensoresque eius deditionem
meditari sentiret, veritus, ne parentis opprobrio puella nobilis captiva superesset et
violata, interfecta illa mox gladium in viscera sua compegit.
Nunc redeam unde deverti.
<lb/></p>
      </div>
      <div type="cap" n="8">
       <p>
        <milestone unit="par" n="1"/>Superato, ut dixi, Marcello reversoque Serdicam, unde
oriebatur, in castris Augusti per simulationem tuendae maiestatis imperatoriae multa et
nefanda perpetrabantur.
<milestone unit="par" n="2"/>Nam si super occentu soricis vel
occursu mustelae vel similis signi gratia consuluisset quisquam peritum aut anile
incantamentum ad leniendum adhibuisset dolorem, quod medicinae quoque admittit auctoritas,
reus, unde non poterat opinari, delatus raptusque in iudicium poenaliter interibat.
<milestone unit="par" n="3"/> Per id tempus fere Salonitanum quendam nomine Danum terrore
        tenus uxor rerum levium incusarat. Hanc incertum unde notam Rufinus subsedit – quo indicante
        quaedam cognita per Gaudentium agentem in rebus consularem Pannoniae tunc Africanum cum
        convivis rettulimus interfectum – apparitionis praefecturae praetorianae tum etiam princeps
        ob devotionem. <milestone unit="par" n="4"/>Is, ut loquebatur iactantius, versabilem
feminam post nefandum concubitum in periculosam fraudem illexit: suasit consarcinatis
mendaciis laesae maiestatis arcessere maritum insontem et fingere, quod velamen purpureum a
Diocletiani sepulchro furatus quibusdam consciis occultabat.
<milestone unit="par" n="5"/>Hisque ad multorum exitium ita formatis ipse spe potiorum ad imperatoris pervolat castra
excitaturus calumnias consuetas.
Reque comperta iubetur Mavortius tunc praefectus praetorio,
vir sublimis constantiae, crimen acri inquisitione spectare iuncto ad audiendi societatem
Vrsulo largitionum comite, severitatis itidem non improbandae.
<milestone unit="par" n="6"/>Exaggerato itaque negotio ad arbitrium temporum, cum nihil post tormenta multorum
inveniretur iudicesque haererent ambigui, tandem veritas respiravit oppressa et in abrupto
necessitatis mulier Rufinum totius machinae confitetur auctorem nec adulterii foeditate
suppressa; statimque legibus contemplatis
<supplied><gap/></supplied>concordes et iusti
ambo sententia damnavere letali.
<milestone unit="par" n="7"/>Quo cognito Constantius
fremens et tamquam vindicem salutis suae lugens exstinctum missis equitibus citis Vrsulum
redire ad comitatum minaciter
<unclear/>posse assistere veritati, sed ille spretis, qui
prohibebant, perrupit intrepidus ingressusque consistorium ore et pectore libero docuit
gesta. 
Hacque fiducia linguis adulatorum occlusis et praefectum et se discrimine gravi
subtraxit. 
<milestone unit="par" n="8"/>Tunc illud apud Aquitanos evenit, quod latior fama
vulgarat. 
Veterator quidam ad lautum convivium rogatus et mundum, qualia sunt in his
regionibus plurima, cum vidisset linteorum toralium purpureos clavos ita latissimos, ut sibi
vicissim arte ministrantium cohaererent, mensamque operimentis paribus tectam, anteriorem
chlamydis partem utraque manu vehens intrinsecus structuram omnem ut amictus adornaverat
principalis. 
Quae res patrimonium dives evertit.
<milestone unit="par" n="9"/>Malignitate 
simili quidam agens in rebus in Hispania ad cenam itidem invitatus, cum inferentes
vespertina lumina pueros exclamasse audisset ex usu "vincamus", verbum sollemne
interpretatum atrociter delevit nobilem domum.
<milestone unit="par" n="10"/>Haec taliaque
ideo magis magisque crescebant, quod Constantius inpendio timidus
<supplied><gap/></supplied>semper se ferri sperabat, ut Dionysius tyrannus ille Siciliae,
qui ob hoc idem vitium et tonstrices docuit filias, ne cui alieno ora committeret leviganda,
aedemque brevem, ubi cubitare sueverat, alta circumdedit fossa eamque ponte solubili
superstravit, cuius disiectos asseres et axiculos secum in somnum abiens transferebat
eosdemque compaginabat lucis initio processurus.
<milestone unit="par" n="11"/>Inflabant 
itidem has malorum civilium bucinas potentes in regia ea re, ut damnatorum petita bona suis
accorporarent essetque materia per vicinitates eorum late grassandi.
<milestone unit="par" n="12"/>Namque, ut documenta liquida prodiderunt, proximorum fauces aperuit primus omnium
Constantinus, sed eos medullis provinciarum saginavit Constantius.
<milestone unit="par" n="13"/>Sub hoc enim ordinum singulorum auctore infinita cupidine divitiarum arserunt sine
iustitiae distinctione vel recti, inter ordinarios iudices Rufinus primus praefectus
praetorio et inter militares equitum magister Arbitio praepositusque cubiculi laps
<supplied><gap/></supplied>anus quaestor et in urbe Anicii, quorum aemulationem posteritas
tendens satiari numquam potuit cum possessione multo maiore.
<lb/></p>
      </div>
      <div type="cap" n="9">
       <p>
        <milestone unit="par" n="1"/>At Persae in oriente per furta et latrocinia potiusquam, ut
solebant antea, per concursatorias pugnas hominum praedas agitabant et pecorum, quas
nonnumquam lucrabantur ut repentini, aliquotiens superati multitudine militum amittebant,
interdum nihil prospicere prorsus, quod poterat rapi, permittebantur.
<milestone unit="par" n="2"/>Musonianus tamen praefectus praetorio, multis, ut ante diximus, bonis artibus
eruditus, sed venalis et flecti a veritate pecunia facilis, per emissarios quosdam fallendi
perstringendique gnaros Persarum scitabatur consilia assumpto in deliberationes huiusmodi
Cassiano <placeName>Mesopotamiae</placeName> duce, stipendiis et discriminibus indurato diversis.
<milestone unit="par" n="3"/>Qui cum fide concinente speculatorum aperte cognossent Saporem in
extremis regni limitibus suorum sanguine fuso multiplici aegre propulsare gentes infestas,
Tamsaporem ducem parti nostrae contiguum occultis per ignotos milites temptavere colloquiis,
ut, si copiam fors dedisset, suaderet regi per litteras pacem tandem aliquando cum principe
Romano firmare, ut hoc facto a latere damni securus perduelles advolaret assiduos.
<milestone unit="par" n="4"/>Paruit Tamsapor hisque fretus refert ad regem, quod bellis
acerrimis Constantius implicatus pacem postulat precativam.
Dumque ad Chionitas et Cusenos
haec scripta mittuntur, in quorum confiniis agebat hiemem Sapor, tempus interstitit longum.
<lb/></p>
      </div>
      <div type="cap" n="10">
       <p>
        <milestone unit="par" n="1"/>Haec dum per eoas partes et <placeName>Gallias</placeName> pro captu temporum
disponuntur, Constantius quasi cluso Iani templo stratisque hostibus cunctis <placeName>Romam</placeName> visere
gestiebat post Magnenti exitium absque nomine ex sanguine Romano triumphaturus.
<milestone unit="par" n="2"/>Nec enim gentem ullam bella cientem per se superavit aut victam
fortitudine suorum comperit ducum vel addidit quaedam imperio aut usquam in necessitatibus
summis primus vel inter primos est visus, sed ut pompam nimis extentam rigentiaque auro
vexilla et pulchritudinem stipatorum ostenderet agenti tranquillius populo haec vel simile
quidquam videre nec speranti umquam nec optanti:
<milestone unit="par" n="3"/>ignorans 
fortasse quosdam veterum principum in pace quidem lictoribus fuisse contentos, ubi vero
proeliorum ardor nihil perpeti poterat segne, alium anhelante rabido flatu ventorum
lenunculo se commisisse piscantis, alium ad Deciorum exempla vovisse pro re publica
spiritum, alium hostilia castra per semet ipsum cum militibus infimis explorasse, diversos
denique actibus inclaruisse magnificis, ut glorias suas posteritatis celebri memoriae
commendarent. 
<milestone unit="par" n="4"/>Vt igitur multa quaeque consumpta sunt in
apparatu 
<supplied><gap/></supplied>secunda Orfiti praefectura transcurso <placeName>Ocriculo</placeName> elatus
honoribus magnis stipatusque agminibus formidandis tamquam acie ducebatur instructa omnium
oculis in eo contuitu pertinaci intentis.
<milestone unit="par" n="5"/>Cumque urbi
propinquaret, senatus officia reverendasque patriciae stirpis effigies ore sereno
contemplans non ut Cineas ille Pyrrhi legatus in unum coactam multitudinem regum, sed asylum
mundi totius adesse existimabat.
<milestone unit="par" n="6"/>Vnde cum se vertisset ad
plebem, stupebat, qua celeritate omne, quod ubique est hominum genus, confluxerit <placeName>Romam</placeName>.
Et 
tamquam <placeName>Euphraten</placeName> armorum specie territurus aut <placeName>Rhenum</placeName> altrinsecus praeeuntibus signis
insidebat aureo solus ipse carpento fulgenti claritudine lapidum variorum, quo micante lux
quaedam misceri videbatur alterna.
<milestone unit="par" n="7"/>Eumque post antegressos
multiplices alios purpureis subtegminibus texti circumdedere dracones hastarum aureis
gemmatisque summitatibus illigati hiatu vasto perflabiles et ideo velut ira perciti
sibilantes caudarumque volumina relinquentes in ventum.
<milestone unit="par" n="8"/>Et 
incedebat hinc inde ordo geminus armatorum clipeatus atque cristatus corusco lumine radians
nitidis loricis indutus sparsique catafracti equites, quos clibanarios dictitant, personati
thoracum muniti tegminibus et limbis ferreis cincti, ut Praxitelis manu polita crederes
simulacra, non viros.
Quos lamminarum circuli tenues apti corporis flexibus ambiebant per
omnia membra diducti, ut, quocumque artus necessitas commovisset, vestitus congrueret
iunctura cohaerenter aptata.
<milestone unit="par" n="9"/>Augustus itaque faustis vocibus
appellatus non montium litorumque intonante fragore cohorruit talem se tamque immobilem,
qualis in provinciis suis visebatur, ostendens.
<milestone unit="par" n="10"/>Nam et corpus
perhumile curvabat portas ingrediens celsas et velut collo munito rectam aciem luminum
tendens nec dextra vultum nec laeva flectebat tamquam figmentum hominis nec, cum rota
concuteret, nutans nec spuens aut os aut nasum tergens vel fricans manumve agitans visus est
umquam. 
<milestone unit="par" n="11"/>Quae licet affectabat, erant tamen haec et alia
quaedam in citeriore vita patientiae non mediocris indicia, ut existimari dabatur, uni illi
concessae. 
<milestone unit="par" n="12"/>Quod autem per omne tempus imperii nec in
consessum vehiculi quemquam suscepit nec in trabea socium privatum ascivit, ut fecere
principes consecrati, et similia multa elatus in arduum supercilium tamquam leges
aequissimas observavit, praetereo memor ea me rettulisse, cum incidissent.
<milestone unit="par" n="13"/>Proinde <placeName>Romam</placeName> ingressus, imperii virtutumque omnium larem, cum venisset
ad rostra, perspectissimum priscae potentiae forum, obstipuit perque omne latus, quo se
oculi contulissent, miraculorum densitate praestrictus allocutus nobilitatem in curia
populumque e tribunali in palatium receptus favore multiplici laetitia fruebatur optata et
saepe, cum equestres ederet ludos, dicacitate plebis oblectabatur nec superbae nec a
libertate coalita desciscentis reverenter modum ipse quoque debitum servans.
<milestone unit="par" n="14"/>Non enim ut per civitates alias ad arbitrium suum certamina finiri
patiebatur, sed, ut mos est, variis casibus permittebat.
Deinde intra septem montium culmina
per acclivitates planitiemque posita urbis membra collustrans et suburbana, quidquid viderat
primum, id eminere inter alia cuncta sperabat: Iovis Tarpei delubra, quantum terrenis divina
praecellunt; lavacra in modum provinciarum exstructa; amphitheatri molem solidatam lapidis
Tiburtini compage, ad cuius summitatem aegre visio humana conscendit; <placeName>Pantheum</placeName> velut
regionem teretem speciosa celsitudine fornicatam; elatosque vertices scansili suggestu
concharum priorum principum imitamenta portantes et Vrbis templum forumque Pacis et <placeName>Pompei</placeName>
theatrum et Odeum et Stadium aliaque inter haec decora urbis aeternae.
<milestone unit="par" n="15"/>Verum cum ad Traiani forum venisset, singularem sub omni caelo structuram, ut
opinamur, etiam numinum assensione mirabilem, haerebat attonitus per giganteos contextus
circumferens mentem nec relatu effabiles nec rursus mortalibus appetendos.
Omni itaque spe
huiusmodi quidquam conandi depulsa Traiani equum solum locatum in atrii medio, qui ipsum
principem vehit, imitari se velle dicebat et posse.
<milestone unit="par" n="16"/>Cui prope
astans regalis Hormisdas, cuius e Perside discessum supra monstravimus, respondit astu
gentili: "ante", inquit, "imperator, stabulum tale condi iubeto, si vales; equus, quem
fabricare disponis, ita late succedat ut iste, quem videmus."
Is ipse interrogatus, quid de
<placeName>Roma</placeName> sentiret, id tantum sibi placuisse aiebat, quod didicisset ibi quoque homines mori.
<milestone unit="par" n="17"/>Multis igitur cum stupore visis horrendo imperator in fama
querebatur ut invalida vel maligna, quod augens omnia semper in maius erga haec explicanda,
quae <placeName>Romae</placeName> sunt, obsolescit, deliberansque diu, quid ageret, urbis addere statuit
ornamentis, ut in proximo circo erigeret obeliscum, cuius originem formamque loco competenti
monstrabo. 
<milestone unit="par" n="18"/>Inter haec Helenae, sorori Constanti, Iuliani
coniugi Caesaris, <placeName>Romam</placeName> affectionis specie ductae regina tunc insidiabatur Eusebia, ipsa,
quoad vixerat, sterilis, quaesitumque venenum bibere per fraudem illexit, ut, quotiensque
concepisset, immaturum abiceret partum.
<milestone unit="par" n="19"/>Nam et pridem in
Galliis, cum marem genuisset infantem, hoc perdidit dolo, quod obstetrix corrupta mercede
mox natum praesecto plus, quam convenerat, umbilico necavit: tanta tamque diligens opera
navabatur, ne fortissimi viri suboles appareret.
<milestone unit="par" n="20"/>Cupiens 
itaque augustissima omnium sede morari diutius imperator, ut otio puriore frueretur et
voluptate, assiduis nuntiis terrebatur et certis indicantibus Suebos Raetias incursare
Quadosque <placeName>Valeriam</placeName> et Sarmatas, latrocinandi peritissimum genus, superiorem <placeName>Moesiam</placeName> et
secundam populari <placeName>Pannoniam</placeName>.
Quibus percitus tricensimo, postquam ingressus est, die quartum
kalendas Iunias ab urbe profectus per Tridentum iter in Illyricum festinavit.
<milestone unit="par" n="21"/>Vnde misso in locum Marcelli Severo, bellorum usu et maturitate
firmato, Vrsicinum ad se venire praecepit.
Et ille litteris gratanter acceptis <placeName>Sirmium</placeName> venit
comitantibus solis

<supplied><gap/></supplied>libratisque diu super pace consiliis, quam
fundari posse cum Persis Musonianus rettulerat, in orientem cum magisterii remittitur
potestate. 
Provectis e consortio nostro ad regendos milites natu maioribus adolescentes eum
sequi iubemur, quidquid pro re publica mandaverit, impleturi.
<lb/></p>
      </div>
      <div type="cap" n="11">
       <p>
        <milestone unit="par" n="1"/>At Caesar exacta apud <placeName>Senonas</placeName> hieme turbulenta Augusto novies
seque iterum consule Germanicis undique circumfrementibus minis secundis ominibus motus
<placeName>Remos</placeName> properavit alacrior magisque laetus, quod exercitum regebat Severus nec discors nec
arrogans, sed longa militiae frugalitate compertus et eum recta praeeuntem secuturus ut
ductorem morigerus miles.
<milestone unit="par" n="2"/>Parte alia Barbatio post Silvani
interitum promotus ad peditum magisterium ex <placeName>Italia</placeName> iussu principis cum viginti quinque
milibus armatorum <placeName>Rauracos</placeName> venit.
<milestone unit="par" n="3"/>Cogitatum est enim
solliciteque praestructum, ut saevientes ultra solitum Alamanni vagantesque fusius
multitudine geminata nostrorum forcipis specie trusi in angustias caederentur.
<milestone unit="par" n="4"/>Dum haec tamen rite disposita celerantur, Laeti barbari ad tempestiva
furta sollertes inter utriusque exercitus castra occulte transgressi invasere <placeName>Lugdunum</placeName>
incautam eamque populatam vi subita concremassent, ni clausis aditibus repercussi, quidquid
extra oppidum potuit inveniri, vastassent.
<milestone unit="par" n="5"/>Qua clade cognita
agili studio Caesar missis cuneis tribus equitum expeditorum et fortium tria observavit
itinera sciens per ea erupturos procul dubio grassatores; nec co
<supplied><gap/></supplied>inanti irritus fuit.
<milestone unit="par" n="6"/>Cunctis enim, qui per eos tramites
exiere, truncatis receptaque praeda omni intacta hi soli innoxii absoluti sunt, qui per
vallum Barbationis transiere securi ideo labi permissi, quod Bainobaudes tribunus et
Valentinianus postea imperator cum equestribus turmis, quas regebant, ad exsequendum id
ordinati a Cella tribuno Scutariorum, qui Barbationi sociatus venerat ad procinctum, iter
observare sunt vetiti, unde redituros didicere Germanos.
<milestone unit="par" n="7"/> Quo
        non contentus magister peditum ignavus et gloriarum Iuliani pervicax obtrectator sciens se
        id contra utilitatem Romaniae iussisse – hoc enim, cum argueretur, Cella confessus est –
        relatione fefellit Constantium finxitque hos eosdem tribunos ad sollicitandos milites, quos
        duxerat, per speciem venisse negotii publici. Qua causa. Abrogata potestate ad lares rediere
        privati. <milestone unit="par" n="8"/>Isdem diebus exercituum adventu perterriti barbari,
qui domicilia fixere cis <placeName>Rhenum</placeName>, partim difficiles vias et suapte natura clivosas
concaedibus clausere sollerter arboribus immensi roboris caesis.
Alii occupatis insulis
sparsis crebro per flumen ferum ululantes et lugubre conviciis Romanos incessebant et
Caesarem. 
Qui graviore motu animi percitus ad corripiendos aliquos septem a Barbatione
petierat naves ex his, quas velut transiturus amnem ad compaginandos paraverat pontes; qui,
ne quid per eum impetraretur, omnes incendit.
<milestone unit="par" n="9"/>Doctus denique
exploratorum delatione recens captorum aestate iam torrida fluvium vado posse transiri
hortatus auxiliares velites cum Bainobaude Cornutorum tribuno misit facinus memorabile, si
iuvisset fors, patraturos.
Qui nunc incedendo per brevia, aliquotiens scutis in modum
alveorum suppositis nando ad insulam venere propinquam egressique promisce virile et
muliebre secus sine aetatis ullo discrimine trucidabant ut pecudes nanctique vacuas lintres
per eas licet vacillantes evecti huiusmodi loca plurima perruperunt et, ubi caedendi satias
cepit, opimitate praedarum onusti, cuius partem vi fluminis amiserunt, rediere omnes
incolumes. 
<milestone unit="par" n="10"/>Hocque comperto residui Germani ut infido
praesidio insularum relicto ad ulteriora necessitudines et fruges opesque barbaricas
contulerunt. 
<milestone unit="par" n="11"/>Conversus hinc Iulianus ad reparandas Tres
tabernas, munimentum ita cognominatum, haud ita dudum obstinatione subversum hostili, quo
aedificato constabat ad intima Galliarum, ut consueverant, adire Germanos arceri, et opus
spe celerius consummavit et victum defensoribus ibi locandis ex barbaricis messibus non sine
discriminis metu collectum militis manu condidit ad usus anni totius.
<milestone unit="par" n="12"/>Nec sane hoc solo contentus sibi quoque viginti dierum alimenta parata collegit.
Libentius enim bellatores quaesito dexteris propriis utebantur admodum indignati, quoniam ex
commeatu, qui eis recens advectus est, ideo nihil sumere potuerunt, quod partem eius
Barbatio, cum transiret iuxta, superbe praesumpsit residuumque, quod superfuit, congestum in
acervum exussit; quae utrum ut vanus gerebat et demens, an mandatu principis confidenter
nefanda multa temptabat, usque in id temporis latuit.
<milestone unit="par" n="13"/>Illud 
tamen rumore tenus ubique iactabatur, quod Iulianus non levaturus incommoda Galliarum
electus est, sed ut possit per bella deleri saevissima, rudis etiamtum ut existimabatur et
ne sonitum quidem duraturus armorum.
<milestone unit="par" n="14"/>Dum castrorum opera
mature consurgit militisque pars stationes praetendit agrarias, alia frumenta insidiarum
metu colligit caute, multitudo barbarica rumorem nimia velocitate praeversa Barbationem cum
exercitu, quem regebat, ut praedictum est, Gallico vallo discretum impetu repentino aggressa
sequensque fugientes ad usque <placeName>Rauracos</placeName> et ultra, quoad potuit, rapta sarcinarum et
iumentorum cum calonibus parte maxima redit ad suos.
<milestone unit="par" n="15"/>Et ille
tamquam expeditione eventu prospero terminata milite disperso per stationes hibernas ad
comitatum imperatoris revertit crimen compositurus in Caesarem, ut solebat.
<lb/></p>
      </div>
      <div type="cap" n="12">
       <p>
        <milestone unit="par" n="1"/>Quo dispalato foedo terrore Alamannorum reges Chnodomarius et
Vestralpus, Vrius quin etiam et Vrsicinus cum Serapione et Suomario et Hortario in unum
robore virium suarum omni collecto bellicumque
<supplied><gap/></supplied>venere prope
urbem <placeName>Argentoratum</placeName> extrema metuentem Caesarem arbitrati retrocessisse, cum ille tum etiam
perficiendi munimenti studio stringeretur.
<milestone unit="par" n="2"/> Erexit autem
        confidentiam caput altius attollentium Scutarius perfuga, qui commissi criminis metuens
        poenam transgressus ad eos post ducis fugati discessum armatorum tredecim milia tantum
        remansisse cum Iuliano docebat,– is enim numerus eum sequebatur – barbara feritate
        certaminum rabiem undique concitante. <milestone unit="par" n="3"/>Cuius asseveratione
eadem subinde replicantis ad maiora stimulati fiducia missis legatis satis pro imperio
Caesari mandaverunt, ut terris abscederet virtute sibi quaesitis et ferro.
Qui ignarus
pavendi nec ira nec dolore perculsus, sed fastus barbaricos ridens tentis legatis ad usque
perfectum opus castrorum in eodem gradu constantiae stetit immobilis.
<milestone unit="par" n="4"/>Agitabat autem miscebatque omnia sine modo ubique sese diffunditans et princeps
audendi periculosa rex Chnodomarius, ardua subrigens supercilia ut saepe secundis rebus
elatus. 
<milestone unit="par" n="5"/>Nam et Decentium Caesarem superavit aequo Marte
congressus et civitates erutas multas vastavit et opulentas licentiusque diu nullo
refragante <placeName>Gallias</placeName> persultavit.
Ad cuius roborandam fiduciam recens quoque fuga ducis
accessit numero praestantis et viribus.
<milestone unit="par" n="6"/>Alamanni enim scutorum
insignia contuentes norant eos milites permisisse paucis suorum latronibus terram, quorum
metu aliquotiens, antequam gradum conferrent, amissis pluribus abiere dispersi.
Quae anxie
ferebat sollicitus Caesar, quod trudente ipsa necessitate digresso periculi socio cum paucis
licet fortibus populosis gentibus occurrere cogebatur.
<milestone unit="par" n="7"/>Iamque 
solis radiis rutilantibus tubarumque concinente clangore pedestres copiae lentis incessibus
educuntur earumque lateri equestres iunctae sunt turmae, inter quas catafractarii erant et
sagittarii, formidabile genus armorum.
<milestone unit="par" n="8"/>Et quoniam a loco, unde
Romana promota sunt signa, ad usque vallum barbaricum quarta leuga signabatur et decima, id
est unum et viginti milia passuum, utilitati securitatique recte consulens Caesar revocatis
procursatoribus iam ante egressis indictaque solitis vocibus quiete cuneatim circumsistentes
alloquitur genuina placiditate sermonis:
<milestone unit="par" n="9"/>"Vrget ratio salutis
tuendae communis, ut parcissime dicam, non iacentis animi Caesarem hortari vos et orare,
commilitones mei, ut adulta robustaque virtute confisi cautiorem viam potius eligamus ad
toleranda vel ad depellenda, quae sperantur, non praeproperam et ancipitem.
<milestone unit="par" n="10"/>Vt enim in periculis iuventutem impigram esse convenit et audacem, ita,
cum res postulat, regibilem et consultam.
Quid igitur censeo, si arbitrium affuerit vestrum
iustaque sustinet indignatio, paucis absolvam.
<milestone unit="par" n="11"/>Iam dies in
meridiem vergit; lassitudine nos itineris fatigatos scrupulosi tramites excipient et
obscuri, nox senescente luna nullis sideribus adiuvanda, terrae protinus aestu flagrantes,
nullis aquarum subsidiis fultae.
Quae si dederit quisquam commode posse transiri ruentibus
hostium examinibus post otium cibique refectionem et potus, quid nos agimus?
Quo vigore
inedia siti laboreque membris marcentibus occurramus?
<milestone unit="par" n="12"/>Ergo 
quoniam negotiis difficillimis quoque saepe dispositio tempestiva prospexit et statum
nutantium rerum recto consilio in bonam partem accepto aliquotiens divina remedia
repararunt, hic, quaeso, vallo fossaque circumdati divisis vigiliis quiescamus somnoque et
victu congruis potiti pro tempore, pace dei sit dictum, triumphaturas aquilas et vexilla
victricia primo lucis moveamus exordio."
<milestone unit="par" n="13"/>Nec finiri perpessi,
quae dicebantur, stridore dentium infrendentes ardoremque pugnandi hastis illidendo scuta
monstrantes in hostem se duci iam conspicuum exorabant caelitis dei favore fiduciaque sui et
fortunati rectoris expertis virtutibus freti atque, ut exitus docuit, salutaris quidam
genius praesens ad dimicandum eos, dum adesse potuit, incitabat.
<milestone unit="par" n="14"/>Accessit huic alacritati plenus celsarum potestatum assensus maximeque Florenti
praefecti praetorio periculose quidem, sed ratione secunda pugnandum esse censentis, dum
starent barbari conglobati; qui si diffluxissent, motum militis in seditiones nativo calore
propensioris ferri non posse aiebat, extortam sibi victoriam, ut putavit, non sine ultimorum
conatu graviter toleraturi.
<milestone unit="par" n="15"/>Addiderat autem fiduciam nostris
consideratio gemina recordantibus, quod anno nuper emenso Romanis per transrhenana spatia
fusius volitantibus nec visus est quisquam laris sui defensor nec obvius stetit, sed
concaede arborum densa undique semitis clausis sidere urente brumali aegre vixere barbari
longius amendati quodque imperatore terras eorum ingresso nec resistere ausi nec apparere
pacem impetraverunt suppliciter obsecrantes.
<milestone unit="par" n="16"/>Sed nullus
mutatam rationem temporis aduertebat, quod tunc tripertito exitio premebantur imperatore
urgente per Raetias, Caesare proximo nusquam elabi permittente, finitimis, quos hostes
fecere discordiae, modo non occipitia conculcantibus hinc indeque cinctorum.
Postea vero
pace data discesserat imperator et sedata iurgiorum materia vicinae gentes iam concordabant
et turpissimus ducis Romani digressus ferociam natura conceptam auxit in maius.
<milestone unit="par" n="17"/>Alio itidem modo res est aggravata Romana ex negotio tali: regii duo
fratres vinculo pacis astricti, quam anno praeterito impetraverant a Constantio, nec
tumultuare nec commoveri sunt aussi; sed paulo postea uno ex his Gundomado, qui potior erat
fideique firmioris, per insidias interempto omnis eius populus cum nostris hostibus
conspiravit et confestim Vadomarii plebs ipso invito, ut asserebat, agminibus bella cientium
barbarorum sese coniunxit.
<milestone unit="par" n="18"/>Cunctis igitur summis infimisque
approbantibus tunc opportune congrediendum nec de rigore animorum quidquam remittentibus
exclamavit subito signifer: "perge, felicissime omnium Caesar, quo te fortuna prosperior
ducit. 
Tandem per te virtutem et consilia militare sentimus.
Praei nos ut faustus
antesignanus et fortis!
Experieris, quid miles sub conspectu bellicosi ductoris testisque
individui gerendorum, modo adsit superum numen, viribus efficiet excitatis."
<milestone unit="par" n="19"/>His auditis cum nullae laxarentur indutiae, promotus exercitus prope
collem advenit molliter editum, opertum segetibus iam maturis, a superciliis <placeName>Rheni</placeName> haud
longo intervallo distantem.
Ex cuius summitate speculatores hostium tres equites exciti
subito nuntiaturi Romanum exercitum adventare festinarunt ad suos, unus vero pedes, qui
sequi non potuit, captus agilitate nostrorum indicavit per triduum et trinoctium flumen
transisse Germanos.
<milestone unit="par" n="20"/>Quos cum iam prope densantes semet in
cuneos nostrorum conspexere ductores, steterunt vestigiis fixis antepilanis hastatisque et
ordinum primis velut insolubili muro fundatis et pari cautela hostes stetere cunctati.
<milestone unit="par" n="21"/>Cumque ita, ut ante dictus docuerat perfuga, equitatum omnem
a dextro latere sibi vidissent oppositum, quidquid apud eos per equestres copias
praepollebat, in laevo cornu locavere confertum.
Isdemque sparsim pedites miscuere
discursatores et leves profecto ratione tuta poscente.
<milestone unit="par" n="22"/>Norant 
enim licet prudentem ex equo bellatorem cum clibanario nostro congressum frena retinentem et
scutum hastam una manu vibrante tegminibus ferreis abscondito bellatori nocere non posse,
peditem vero inter ipsos discriminum vertices, cum nihil caveri solet praeter id, quod
occurrit, humiliter occulte reptantem latere forato iumenti incautum rectorem praecipitem
agere levi negotio trucidandum.
<milestone unit="par" n="23"/>Hoc itaque disposito dextrum
sui latus struxere clandestinis insidiis et obscuris.
Ductabant autem populos omnes pugnaces
et saevos Chnodomarius et Serapio, potestate excelsiores ante alios reges.
<milestone unit="par" n="24"/>Et Chnodomarius quidem nefarius belli totius incentor, cuius vertici
flammeus torulus aptabatur, anteibat cornu sinistrum, audax et fidus ingenti robore
lacertorum, ubi ardor proelii sperabatur, immanis equo spumante sublimior erectus in iaculum
formidandae vastitatis armorumque nitore conspicuus ante alios et strenuus miles et utilis
praeter ceteros ductor.
<milestone unit="par" n="25"/>Latus vero dextrum Serapio agebat,
etiamtum adultae lanuginis iuvenis, efficacia praecurrens aetatem, Mederichi fratris
Chnodomarii filius, hominis, quoad vixerat, perfidissimi, ideo sic appellatus, quod pater
eius diu obsidatus pignore tentus in <placeName>Galliis</placeName> doctusque Graeca quaedam arcana hunc filium
suum, Agenarichum genitali vocabulo dictitatum ad Serapionis transtulit nomen.
<milestone unit="par" n="26"/>Hos sequebantur potestate proximi reges numero quinque regalesque decem
et optimatum series magna armatorumque milia triginta et quinque ex variis nationibus partim
mercede, partim pacto vicissitudinis reddendae quaesita.
<milestone unit="par" n="27"/>Iamque torvum concrepantibus tubis Severus dux Romanorum aciem dirigens laevam, cum prope
fossas armatorum refertas venisset, unde dispositum erat, ut abditi repente exorti cuncta
turbarent, stetit impavidus suspectiorque de obscuris nec referre gradum nec ulterius ire
temptavit. 
<milestone unit="par" n="28"/>Quo viso animosus contra labores maximos Caesar
ducentis equitibus saeptus, ut ardor negotii flagitabat, agmina peditum impetu veloci
discurrerent, verbis hortabatur.
<milestone unit="par" n="29"/>Et quoniam alloqui pariter
omnes nec longitudo spatiorum extenta nec in unum coactae multitudinis permitteret
crebritas, et alioqui vitabat gravioris invidiae pondus, ne videretur id affectasse, quod
soli sibi deberi Augustus existimabat, cautior sui hostium tela praetervolans his et
similibus notos pariter et ignotos ad faciendum fortiter accendebat.
<milestone unit="par" n="30"/>"Advenit, o socii, iustum pugnandi iam tempus olim exoptatum mihi vobiscum, quod
antehac arcessentes arma inquietis motibus poscebatis".
<milestone unit="par" n="31"/>Item 
cum ad alios postsignanos in acie locatos extrema venisset, "en", inquit, "commilitones, diu
speratus praesto est dies compellens nos omnes elutis pristinis maculis Romanae maiestati
reddere proprium decus.
Hi sunt barbari, quos rabies et immodicus furor ad perniciem rerum
suarum coegit occurrere nostris viribus opprimendos.
<milestone unit="par" n="32"/>"Alios 
itidem bellandi usu diutino callentes aptius ordinans his exhortationibus adiuvabat:
"exsurgamus, viri fortes, propellamus fortitudine congrua illisa nostris partibus probra,
quae contemplans Caesaris nomen cunctando suscepi."
<milestone unit="par" n="33"/>Quoscumque autem pugnae signum inconsulte poscentes rupturosque imperium irrequietis motibus
pervideret, "quaeso", inquit, "ne hostes vertendos in fugam sequentes avidius futurae
victoriae gloriam violetis neu quis ante necessitatem ultimam cedat.
Nam fugituros procul
dubio deseram, hostium terga caesuris adero indiscretus, si hoc pensatione moderata fiat et
cauta." 
<milestone unit="par" n="34"/>Haec aliaque in eundem modum saepius replicando
maiorem exercitus partem primae barbarorum opposuit fronti et subito Alamannorum peditum
fremitus indignationi mixtus auditus est unanimi conspiratione vociferantium relictis equis
secum oportere versari regales, ne, si quid contigisset adversum, deserta miserabili plebe
facilem discedendi copiam repperirent.
<milestone unit="par" n="35"/>Hocque comperto
Chnodomarius iumento statim desiluit et secuti eum residui idem fecere nihil morati.
Nec 
enim eorum quisquam ambigebat partem suam fore victricem.
<milestone unit="par" n="36"/>Dato igitur aeneatorum accentu sollemniter signo ad pugnandum utrimque magnis concursum est
viribus. 
Paulisper praepilabantur missilia et properantes concito quam considerato cursu
Germani telaque dexteris explicantes involavere nostrorum equitum turmas frendentes immania
eorumque ultra solitum saevientium comae fluentes horrebant et elucebat quidam ex oculis
furor, quos contra pertinax miles scutorum obicibus vertices tegens eiectansque gladios vel
tela concrispans mortem minitantia perterrebat.
<milestone unit="par" n="37"/>Cumque in
ipso proeliorum articulo eques se fortiter conturmaret et muniret latera sua firmius pedes,
frontem artissimis conserens parmis, erigebantur crassi pulveris nubes variique fuere
discursus nunc resistentibus, nunc cedentibus nostris et obnixi genibus quidam barbari
peritissimi bellatores hostem propellere laborabant, sed destinatione nimia dexterae
dexteris miscebantur et umbo trudebat umbonem caelumque exsultantium cadentiumque resonabat
vocibus magnis et, cum cornu sinistrum altius gradiens urgentium tot agmina Germanorum vi
nimia pepulisset iretque in barbaros fremens, equites nostri cornu tenentes dextrum praeter
spem incondite discesserunt, dumque primi fugientium postremos impediunt, gremio legionum
protecti fixerunt integrato proelio gradum.
<milestone unit="par" n="38"/>Hoc autem exinde
acciderat, quod, dum ordinum restituitur series, catafracti equites viso rectore suo leviter
vulnerato et consorte quodam per cervicem equi labente pondere armorum oppressi dilapsi, qua
quisque poterat, peditesque calcando cuncta turbassent, ni conferti illi sibique vicissim
innexi stetissent immobiles.
Igitur cum equites nihil praeter fugae circumspectantes
praesidia vidisset longius Caesar, concito equo eos velut repagulum quoddam cohibuit.
<milestone unit="par" n="39"/>Quo agnito per purpureum signum draconis summitati hastae
longioris aptatum, velut senectutis pandentis exuvias stetit unius turmae tribunus et
pallore timoreque perculsus ad aciem integrandam recurrit.
<milestone unit="par" n="40"/>Vtque in rebus amat fieri dubiis, eosdem lenius increpans Caesar "quo", inquit, "cedimus,
viri fortissimi?
An ignoratis fugam, quae salutem numquam repperit, irriti conatus
stultitiam indicare?
Redeamus ad nostros saltim gloriae futuri participes, si eos pro re
publica dimicantes relinquimus inconsulte."
<milestone unit="par" n="41"/>Haec reverenter
dicendo reduxit omnes ad munia subeunda bellandi imitatus salva differentia veterem Sullam,
qui, cum contra Archelaum, Mithridatis ducem, educta acie proelio fatigabatur ardenti,
relictus a militibus cunctis cucurrit in ordinem primum raptoque et coniecto vexillo in
partem hostilem "ite", dixerat, "socii periculorum electi et scitantibus, ubi relictus sim
imperator, respondete nihil fallentes: solus in Boeotia pro omnibus nobis cum dispendio
sanguinis sui decernens."
<milestone unit="par" n="42"/>Proinde Alamanni pulsis
disiectisque equitibus nostris primam aciem peditum incesserunt eam abiecta resistendi
animositate pulsuri.
<milestone unit="par" n="43"/>Sed postquam comminus ventum est,
pugnabatur paribus diu momentis.
Cornuti enim et Bracchiati usu proeliorum diuturno firmati
eos iam gestu terrentes barritum ciere vel maximum.
Qui clamor ipso fervore certaminum a
tenui susurro exoriens paulatimque adolescens ritu extollitur fluctuum cautibus illisorum.
Iaculorum deinde stridentium crebritate hinc indeque convolante pulvis aequali motu
assurgens et prospectum eripiens arma armis corporaque corporibus obtrudebat.
<milestone unit="par" n="44"/>Sed violentia iraque incompositi barbari in modum exarsere flammarum
nexamque scutorum compagem, quae nostros in modum testudinis tuebatur, scindebant ictibus
gladiorum assiduis.
<milestone unit="par" n="45"/>Quo cognito opitulatum conturmalibus suis
celeri cursu Batavi venere cum regibus, formidabilis manus extremae necessitatis articulo
circumventos, si iuvisset fors, eruptura, torvumque canentibus classicis adultis viribus
certabatur. 
<milestone unit="par" n="46"/>Verum Alamanni bella alacriter ineuntes altius
anhelabant velut quodam furoris affectu opposita omnia deleturi.
Spicula tamen verutaque
missilia non cessabant ferrataeque arundines fundeb

<supplied><gap/></supplied>antur, 
quamquam etiam comminus mucro feriebat contra mucronem, et loricae gladiis findebantur et
vulnerati nondum effuso cruore ad audendum exsertius consurgebant.
<milestone unit="par" n="47"/>Pares enim quodam modo coiere cum paribus, Alamanni robusti et celsiores, milites
usu nimio dociles; illi feri et turbidi, hi quieti et cauti; animis isti fidentes,
grandissimis illi corporibus freti.
<milestone unit="par" n="48"/>Resurgebat tamen
aliquotiens armorum pondere pulsus loco Romanus lassatisque impressus genibus laevum
reflectens poplitem barbarus subsidebat hostem ultro lacessens, quod indicium est
obstinationis extremae.
<milestone unit="par" n="49"/>Exsiluit itaque subito ardens
optimatium globus, inter quos decernebant et reges, et sequente vulgo ante alios agmina
nostrorum irrupit et iter sibi aperiendo ad usque Primanorum legionem pervenit locatam in
medio, quae conformatio castra praetoria dictitatur, ubi densior et ordinibus frequens miles
instar turrium fixa firmitate consistens proelium maiore spiritu repetivit et vulneribus
declinandis intentus seque in modum myrmillonis operiens hostium latera, quae nudabat ira
flagrantior, destrictis gladiis perforabat.
<milestone unit="par" n="50"/>At illi prodigere
vitam pro victoria contendentes temptabant agminis nostri laxare compagem.
Sed continuata
serie peremptorum, quos Romanus iam fidentior stravit, succedebant barbari superstites
interfectis auditoque occumbentium gemitu crebro pavore perfusi torpebant.
<milestone unit="par" n="51"/>Fessi denique tot aerumnis et ad solam deinceps strenui fugam per
diversos tramites tota celeritate digredi festinabant ut e mediis saevientis pelagi
fluctibus, quocumque avexerit ventus, eici nautici properant et vectores; quod voti magis
quam spei fuisse fatebitur quilibet tunc praesens.
<milestone unit="par" n="52"/>Aderatque 
propitiati numinis arbitrium clemens et secans terga cedentium miles, cum interdum flexis
ensibus feriendi non suppeterent instrumenta, erepta ipsis barbaris tela eorum vitalibus
immergebat nec quisquam vulnerantium sanguine iram explevit nec satiavit caede multiplici
dexteram vel miseratus supplicantem abscessit.
<milestone unit="par" n="53"/>Iacebant 
itaque plurimi transfixi letaliter remedia mortis compendio postulantes, alii semineces
labente iam spiritu lucis usuram oculis morientibus inquirebant, quorundam capita discissa
trabalibus telis et pendentia iugulis cohaerebant, pars per limosum et lubricum solum in
sociorum cruore lapsi intactis ferro corporibus acervis superruentium obruti necabantur.
<milestone unit="par" n="54"/>Quae ubi satis evenere prosperrime, validius instante
victore acumina densis ictibus hebescebant splendentesque galeae sub pedibus volvebantur et
scuta. 
Vltimo denique trudente discrimine barbari, cum elati cadaverum aggeres exitus
impedirent, ad subsidia fluminis petivere, quae sola restabant, eorum terga iam
perstringentis. 
<milestone unit="par" n="55"/>Et quia cursu sub armis concito fugientes
miles indefessus urgebat, quidam nandi peritia eximi se posse discriminibus arbitrati animas
fluctibus commiserunt.
Qua causa celeri corde futura praevidens Caesar cum tribunis et
ducibus clamore obiurgatorio prohibebat, ne hostem avidius sequens nostrorum quisquam se
gurgitibus committeret verticosis.
<milestone unit="par" n="56"/>Vnde id observatum est, ut
marginibus insistentes confoderent telorum varietate Germanos, quorum si quem morti
velocitas subtraxisset, iacti corporis pondere ad ima fluminis subsidebat.
<milestone unit="par" n="57"/>Et velut in quodam theatrali spectaculo aulaeis miranda monstrantibus
multa licebat iam sine metu videre nandi strenuis quosdam nescios adhaerentes, fluitantes
alios, cum expeditioribus linquerentur ut stipites et velut luctante amnis violentia vorari
quosdam fluctibus involutos, nonnullos clipeis vectos praeruptas undarum occursantium moles
obliquatis meatibus declinantes ad ripas ulteriores post multa discrimina pervenire.
Spumans 
denique cruore barbarico decolor alveus insueta stupebat augmenta.
<milestone unit="par" n="58"/>Dum haec aguntur, rex Chnodomarius reperta copia discedendi lapsus per funerum
strues cum satellitibus paucis celeritate rapida properabat ad castra, quae prope Tribuncos
et Concordiam munimenta Romana fixit intrepidus, ut escensis navigiis dudum paratis ad casus
ancipites in secretis se secessibus amendaret.
<milestone unit="par" n="59"/> Et quia non
        nisi Rheno transito ad territoria sua poterat pervenire, vultum, ne agnosceretur, operiens
        sensim rettulit pedem. Cumque propinquaret iam ripis, lacunam palustribus aquis interfusam
        circumgrediens, ut transiret, calcata mollitie glutinosa equo est evolutus et confestim
        licet obeso corpore gravior ad subsidium vicini collis evasit. Quem agnitum – nec enim
        potuit celare, qui fuerit, fortunae prioris magnitudine proditus – statim anhelo cursu
        cohors cum tribuno secuta armis circumdatum aggerem nemorosum cautius obsidebat perrumpere
        verita, ne fraude latenti inter ramorum tenebras exciperetur occultas. <milestone unit="par" n="60"/>Quibus visis compulsus ad ultimos metus ultro se dedit solus egressus comitesque
eius ducenti numero et tres amici iunctissimi flagitium arbitrati post regem vivere vel pro
rege non mori, si ita tulerit casus, tradidere se vinciendos.
<milestone unit="par" n="61"/>Vtque nativo more sunt barbari humiles in adversis disparesque in secundis, servus alienae
voluntatis trahebatur pallore confusus claudente noxarum conscientia linguam, immensum
quantum ab eo differens, qui post feros lugubresque terrores cineribus Galliarum insultans
multa minabatur et saeva.
<milestone unit="par" n="62"/>Quibus ita favore superni numinis
terminatis post exactum iam diem occinente liticine revocatus invitissimus miles prope
supercilia <placeName>Rheni</placeName> tendebat scutorumque ordine multiplicato vallatus victu fruebatur et somno.
<milestone unit="par" n="63"/>Ceciderunt autem in hac pugna Romani quidem ducenti
quadraginta et tres, rectores vero quattuor: Bainobaudes Cornutorum tribunus adaeque Laipso
et Innocentius catafractarios ducens, et vacans quidam tribunus, cuius non suppetit nomen,
ex Alamannis vero sex milia corporum numerata sunt in campo constrata et alii inaestimabiles
mortuorum acervi per undas fluminis ferebantur.
<milestone unit="par" n="64"/>Tunc 
Iulianus, ut erat fortuna sui spectatior meritisque magis quam imperio potens, Augustus
acclamatione concordi totius exercitus appellatus ut agentes petulantius milites increpabat
id se nec sperare nec adipisci velle iurando confirmans.
<milestone unit="par" n="65"/>Et 
ut augeret eventus secundi laetitiam, concilio
<supplied><gap/></supplied>eum spectare
Chnodomarium sibi iussit offerri, qui primo curvatus, deinde humi suppliciter fusus
gentilique prece veniam poscens bono animo esse est iussus.
<milestone unit="par" n="66"/>Et diebus postea paucis ductus ad comitatum imperatoris missusque exinde <placeName>Romam</placeName> in castris
peregrinis, quae in monte sunt Caelio, morbo veterni consumptus est.
<milestone unit="par" n="67"/>His tot ac talibus prospero peractis eventu in palatio Constanti quidam Iulianum
culpantes, ut princeps ipse delectaretur, irrisive Victorinum ideo nominabant, quod
verecunde referens, quotiens imperaret, superatos indicabat saepe Germanos.
<milestone unit="par" n="68"/>Interque exaggerationem inanium laudum ostentationemque aperte
lucentium inflabant ex usu imperatorem suopte ingenio nimium, quidquid per omnem terrae
ambitum agebatur, felicibus eius auspiciis assignantes.
<milestone unit="par" n="69"/>Quocirca magniloquentia elatus adulatorum tunc et deinde edictis propositis arroganter satis
multa mentiebatur se solum, cum gestis non affuisset, et dimicasse et vicisse et supplices
reges gentium erexisse aliquotiens scribens et, si verbi gratia eo agente tunc in <placeName>Italia</placeName> dux
quidam egisset fortiter contra Persas nulla eius mentione per textum longissimum facta
laureatas litteras ad provinciarum damna mittebat se inter primores versatum cum odiosa sui
iactatione significans.
<milestone unit="par" n="70"/>Exstant denique eius principis dicta
in tabulariis publicis condita
<supplied><gap/></supplied>delata narrandi extollendoque
semet in caelum.
Ab Argentorato, cum pugnaretur, mansione quadragesima disparatus describens
proelium aciem ordinasse et stetisse inter signiferos et barbaros fugasse praecipites
sibique oblatum falso indicat Chnodomarium, pro rerum indignitas!
Super Iuliani gloriosis
actibus conticescens, quos sepelierat penitus, ni fama res maximas vel obumbrantibus
plurimis silere nesciret.
<lb/></p>
      </div>
      </div>
      <div type="lib" n="XVII">
       <head>MARCELLINI HISTORIAE LIBER XVII </head>
       <div type="cap" n="1">
        <p>
         <milestone unit="par" n="1"/>Hac rerum varietate, quam iam digessimus, ita conclusa
Martius iuvenis <placeName>Rheno</placeName> post Argentoratensem pugnam otiose fluente securus sollicitusque, ne
dirae volucres consumerent corpora peremptorum, sine discretione cunctos humari mandavit
absolutisque legatis, quos ante certamen superba quaedam portasse praediximus, ad Tres
tabernas revertit.
<milestone unit="par" n="2"/>Vnde cum captivis omnibus praedam
<placeName>Mediomatricos</placeName> servandam ad reditum usque suum duci praecepit et petiturus ipse Mogontiacum,
ut ponte compacto transgressus in suis requireret barbaros, cum nullum reliquisset in
nostris, refragante vetabatur exercitu; verum facundia iucunditateque sermonum allectum in
voluntatem traduxerat suam.
Amor enim post documenta flagrantior sequi libenter hortatus
est omnis operae conturmalem auctoritate magnificum ducem plus laboris indicere sibi quam
militi, sicut perspicue contigit, assuetum.
Moxque ad locum praedictum est ventum, flumine
pontibus constratis transmisso occupavere terras hostiles.
<milestone unit="par" n="3"/>At 
barbari perstricti negotii magnitudine, qui se in tranquillo positos otio tunc parum
inquietari posse sperabant, aliorum exitio, quid fortunis suis immineret, anxie cogitantes
simulata pacis petitione, ut primae vertiginis impetum declinarent, misere legatos cum
verbis compositis, quae denuntiarent concordem foederum firmitatem; incertumque quo
consilio, stat
<supplied><gap/></supplied>institutos mutata voluntate per alios cursu
celeri venire compulsos acerrimum nostris minati sunt bellum
<unclear/>, ni eorum regionibus
excessissent. 
<milestone unit="par" n="4"/>Quibus clara fide compertis Caesar noctis prima
quiete navigiis modicis et velocibus octingentos imposuit milites,
<unclear/>eorum viginti
sursum versum decurso egressi, quidquid invenire potuerint, ferro violarent et flammis.
<milestone unit="par" n="5"/> Quo ita disposito solis primo exortu visis per montium
         vertices barbaris ad celsiora ducebatur alacrior miles nulloque invento – hoc si quidem
         opinati discessere confestim – eminus ingentia fumi volumina visebantur indicantia nostros
         perruptas populari terras hostiles. <milestone unit="par" n="6"/>Quae res Germanorum
perculit animos atque desertis insidiis, quas per arta loca et latebrosa struxerant
nostris, trans Menum nomine fluvium ad opitulandum suis necessitudinibus avolarunt.
<milestone unit="par" n="7"/>Vt enim in rebus amat fieri dubiis et turbatis, hinc equitum
nostrorum accursu, inde navigiis vectorum militum impetu repentino perterrefacti evadendi
subsidium velox locorum invenere prudentes, quorum digressu miles libere gradiens opulentas
pecore villas et frugibus rapiebat nulli parcendo extractisque captivis domicilia cuncta
curatius ritu Romano constructa flammis subditis exurebat.
<milestone unit="par" n="8"/>Emensaque aestimatione decimi lapidis cum prope silvam venisset squalore tenebrarum
horrendam, stetit diu cunctando indicio perfugae doctus per subterranea quaedam occulta
fossasque multifidas latere plurimos, ubi habile visum fuerit, erupturos.
<milestone unit="par" n="9"/>Ausi tamen omnes accedere fidentissime ilicibus incisis et fraxinis
roboreque abietum magno semitas invenere constratas.
Ideoque gradientes cautius retro non
nisi per anfractus longos et asperos ultra progredi posse vix indignationem capientibus
animis advertebant.
<milestone unit="par" n="10"/> Et quoniam aeris urente saevitia cum
         discriminibus ultimis laboratur in cassum – aequinoctio quippe autumnali exacto per eos
         tractus superfusae nives opplevere montes simul et campos –, opus arreptum est memorabile.
          <milestone unit="par" n="11"/>Et dum nullus obsisteret, munimentum, quod in Alamannorum
solo conditum Traianus suo nomine voluit appellari, dudum violentius oppugnatum tumultuario
studio reparatum est; locatisque ibi pro tempore defensoribus ex barbarorum visceribus
alimenta congesta sunt.
<milestone unit="par" n="12"/>Quae illi maturata ad suam perniciem
contemplantes metuque rei peractae volucriter congregati precibus et humilitate suprema
petiere missis oratoribus pacem quam Caesar omni consiliorum via firmata causatus veri
similia plurima per decem mensuum tribuit intervallum id nimirum sollerti colligens mente,
quod castra supra, quam optari potuit, occupata sine obstaculo tormentis muralibus et
apparatu deberent valido communiri.
<milestone unit="par" n="13"/>Hac fiducia tres
immanissimi reges venerunt tandem aliquando iam trepidi ex his, qui misere victis apud
<placeName>Argentoratum</placeName> auxilia, iurantes conceptis ritu patrio verbis nihil inquietum acturos, sed
foedera ad praestitutum usque diem, quia id nostris placuerat, cum munimento servaturos
intacto frugesque portaturos umeris, si defuisse sibi docuerint defensores.
Quod utrumque
metu perfidiam frenante fecerunt.
<milestone unit="par" n="14"/>Hoc memorabili bello
comparando quidem Punicis et Teutonicis, sed dispendiis rei Romanae peracto levissimis ut
faustus Caesar exsultabat et felix credique obtrectatoribus potuit ideo fortiter eum ubique
fecisse fingentibus, quod oppetere dimicando gloriose magis optabat quam damnatorum sorte,
sicut sperabant, ut frater Gallus occidi, ni pari proposito post excessum quoque Constanti
actibus mirandis inclaruisset.
<lb/></p>
       </div>
       <div type="cap" n="2">
        <p>
         <milestone unit="par" n="1"/>Quibus ut in tali re compositis firmiter ad sedes revertens
hibernas sudorum reliquias repperit tales.
<placeName>Remos</placeName> Severus magister equitum per Agrippinam
petens et Iuliacum Francorum validissimos cuneos in sescentis velitibus, ut postea claruit,
vacua praesidiis loca vastantes offendit hac opportunitate in scelus audaciam erigente,
quod Caesare in Alamannorum secessibus occupato nulloque vetante expleri se posse praedarum
opimitate sunt arbitrati.
Sed metu iam reversi exercitus munimentis duobus, quae olim
exinanita sunt, occupatis se, quoad fieri poterat, tuebantur.
<milestone unit="par" n="2"/>Hac Iulianus rei novitate perculsus et coniciens, quorsum erumperet, si isdem transisset
intactis, retento milite circumvallare disposuit.
<supplied><gap/></supplied><placeName>Mosa</placeName> fluvius
praeterlambit, et ad usque quartum et quinquagesimum diem, Decembri scilicet et Ianuario
mense, obsidionales tractae sunt morae destinatis barbarorum animis incredibili pertinacia
reluctantibus. 
<milestone unit="par" n="3"/>Tunc pertimescens sollertissimus Caesar, ne
observata nocte illuni barbari gelu vinctum amnem pervaderent, cotidie a sole in vesperum
flexo ad usque lucis principium lusoriis navibus discurrere flumen ultro citroque milites
ordinavit, ut crustis pruinarum diffractis nullus ad erumpendi copiam facile perveniret.
Hocque commento inedia et vigiliis et desperatione postrema lassati sponte se propria
dederunt statimque ad comitatum Augusti sunt missi.
<milestone unit="par" n="4"/>Ad quos
eximendos periculo multitudo Francorum egressa, cum captos comperisset et asportatos, nihil
amplius ausa repedavit ad sua.
Hisque perfectis acturus hiemem revertit Parisios Caesar.
<lb/></p>
       </div>
       <div type="cap" n="3">
        <p>
         <milestone unit="par" n="1"/>Quia igitur plurimae gentes vi maiore collaturae capita
sperabantur, dubia bellorum coniectans sobrius rector magnis curarum molibus stringebatur.
Dumque per indutias, licet negotiosas et breves, aerumnosis possessorum damnis mederi posse
credebat, tributi ratiocinia dispensavit.
<milestone unit="par" n="2"/>Cumque Florentius
praefectus praetorio cuncta permensus, ut contendebat, quidquid in capitatione deesset, ex
conquisitis se supplere firmaret, talium gnarus animam prius amittere quam hoc sinere fieri
memorabat. 
<milestone unit="par" n="3"/>Norat enim huiusmodi provisionum, immo eversionum,
ut verius dixerim, insanabilia vulnera saepe ad ultimam egestatem provincias contrusisse,
quae res, ut docebitur postea, penitus evertit Illyricum.
<milestone unit="par" n="4"/>Ob 
quae praefecto praetorio ferri non posse clamante, se repente factum infidum, cui Augustus
summam commiserit rerum, Iulianus eum sedatius leniens scrupulose computando et vere docuit
non sufficere solum, verum etiam exuberare capitationis calculum ad commeatuum necessarios
apparatus. 
<milestone unit="par" n="5"/>Nihilo minus tamen diu postea indictionale
augmentum oblatum sibi nec recitare nec subnotare perpessus humi proiecit.
Litterisque 
Augusti monitus ex relatione praefecti non agere ita perplexe, ut videretur parum Florentio
credi, rescripsit gratandum esse, si provincialis hinc inde vastatus saltem sollemnia
praebeat, nedum incrementa, quae nulla supplicia egenis possent hominibus extorquere.
Factumque est tunc et deinde unius animi firmitate, ut praeter solita nemo <placeName>Gallis</placeName> quidquam
exprimere conaretur.
<milestone unit="par" n="6"/><supplied><gap/></supplied>denique inusitato exemplo id petendo Caesar impetraverat a
praefecto, ut secundae Belgicae multiformibus malis oppressae dispositio sibi committeretur
ea videlicet lege, ut nec praefectianus nec praesidalis apparitor ad solvendum quendam
urgeret. 
Quo levati solacio cuncti, quos in curam

<supplied><gap/></supplied>susceperat, 
nec interpellati ante praestitutum tempus debita contulerunt.
<lb/></p>
       </div>
       <div type="cap" n="4">
        <p>
         <milestone unit="par" n="1"/>Inter haec recreandarum exordia Galliarum administrante
secundam adhuc Orfito praefecturam obeliscus <placeName>Romae</placeName> in Circo erectus est Maximo.
Super quo
nunc, quia tempestivum est, pauca discurram.
<milestone unit="par" n="2"/>Vrbem priscis
saeculis conditam, ambitiosa moenium strue et portarum centum quondam aditibus celebrem,
hecatonpylos <placeName>Thebas</placeName> institutores ex facto cognominarunt, cuius vocabulo provincia nunc
usque Thebais appellatur.
<milestone unit="par" n="3"/>Hanc inter exordia pandentis se
late Carthaginis improviso excursu duces oppressere Poenorum posteaque reparatam Persarum
rex ille Cambyses, quoad vixerat, alieni cupidus et immanis, Aegypto perrupta aggressus
est, ut opes exinde raperet invidendas ne deorum quidem donariis parcens.
<milestone unit="par" n="4"/>Qui dum inter praedatores turbulente concursat, laxitate praepeditus
indumentorum concidit pronus ac suomet pugione, quem aptatum femori dextro gestabat, subita
vi ruinae nudato vulneratus paene letaliter interisset.
<milestone unit="par" n="5"/>Longe 
autem postea Cornelius Gallus, Octaviano res tenente Romanas Aegypti procurator, exhausit
civitatem plurimis interceptis reversusque, cum furtorum arcesseretur et populatae
provinciae, metu nobilitatis acriter indignatae, cui negotium spectandum dederat imperator,
stricto incubuit ferro.
Is est, si recte existimo, Gallus poeta, quem flens quodam modo in
postrema Bucolicorum parte Vergilius carmine leni decantat.
<milestone unit="par" n="6"/>In hac urbe inter delubra ingentia diversasque moles figmenta Aegyptiorum numinum
exprimentes obeliscos vidimus plures aliosque iacentes et comminutos, quos antiqui reges
bello domitis gentibus aut prosperitatibus summarum rerum elati montium venis vel apud
extremos orbis incolas perscrutatis excisos et erectos diis superis in religione dicarunt.
<milestone unit="par" n="7"/>Est autem obeliscus asperrimus lapis in figuram metae
cuiusdam sensim ad proceritatem consurgens excelsam, utque radium imitetur, gracilescens
paulatim, specie quadrata in verticem productus angustum, manu levigatus artifici.
<milestone unit="par" n="8"/>Formarum autem innumeras notas, hieroglyphicas appellatas,
quas ei undique videmus incisas, initialis sapientiae vetus insignivit auctoritas.
<milestone unit="par" n="9"/>Volucrum enim ferarumque etiam alieni mundi genera multa
sculpentes, ut ad aevi quoque sequentes aetates ut impetratorum vulgatius perveniret
memoria, promissa vel soluta regum vota monstrabant.
<milestone unit="par" n="10"/>Non 
enim ut nunc litterarum numerus praestitutus et facilis exprimit, quidquid humana mens
concipere potest, ita prisci quoque scriptitarunt Aegyptii, sed singulae litterae singulis
nominibus serviebant et verbis; nonnumquam significabant integros sensus.
<milestone unit="par" n="11"/>Cuius rei scientiam his interim duobus exemplis
<supplied><gap/></supplied>: per vulturem naturae vocabulum pandunt, quia mares nullos
posse inter has alites inveniri rationes memorant physicae, perque speciem apis mella
conficientis indicant regem moderatori cum iucunditate aculeos quoque innasci debere his
insignibus ostendentes et similia plurima.
<milestone unit="par" n="12"/>Et quia
sufflantes adulatores ex more Constantium id sine modo strepebant, quod, cum Octavianus
Augustus obeliscos duo ab Heliupolitana civitate transtulisset Aegyptia, quorum unus in
Circo Maximo, alter in campo locatus est Martio, hunc recens advectum difficultate
magnitudinis territus nec contrectare ausus est nec movere, discant, qui ignorant, veterem
principem translatis aliquibus hunc intactum ideo praeterisse, quod deo <placeName>Soli</placeName> speciali
munere dedicatus fixusque intra ambitiosi templi delubra, quae contingi non poterant,
tamquam apex omnium eminebat.
<milestone unit="par" n="13"/>Verum Constantinus id parvi
ducens avulsam hanc molem sedibus suis nihilque committere in religionem recte existimans,
si ablatum uno templo miraculum <placeName>Romae</placeName> sacraret, id est in templo mundi totius, iacere diu
perpessus est, dum translationi pararentur utilia.
Quo convecto per alveum <placeName>Nili</placeName> proiectoque
<placeName>Alexandriae</placeName> navis amplitudinis antehac inusitatae aedificata est sub trecentis remigibus
agitanda. 
<milestone unit="par" n="14"/>Quibus ita provisis digressoque vita principe
memorato urgens effectus intepuit tandemque sero impositus navi per maria fluentaque
Thybridis velut paventis, ne, quod paene ignotus miserat <placeName>Nilus</placeName>, ipse parum sub emeatus sui
discrimine moenibus alumnis inferret, defertur in vicum Alexandri tertio lapide ab urbe
seiunctum. 
Vnde chamulcis impositus tractusque lenius per Ostiensem portam piscinamque
publicam Circo illatus est Maximo.
<milestone unit="par" n="15"/><placeName>Sola</placeName> post haec restabat
erectio, quae vix aut ne vix quidem sperabatur posse compleri:
<unclear/> idestisque
         periculum altis trabibus – ut machinarum cerneres nemus – innectuntur vasti funes et longi
         ad speciem multiplicium liciorum caelum densitate nimia subtexentes. Quibus colligatus mons
         ipse effigiatus scriptilibus elementis paulatimque in arduum per inane protentus diu
         pensilis hominum milibus multis tamquam molendarias rotantibus metas cavea locatur in media
         eique sphaera superponitur aenea aureis lamminis nitens, qua confestim vi ignis divini
         contacta ideoque sublata facis imitamentum infigitur aereum, itidem auro imbratteatum velut
         abundanti flamma candentis. <milestone unit="par" n="16"/>Secutaeque aetates alios
transtulerunt, quorum unus in Vaticano, alter in hortis Sallusti, duo in Augusti monumento
erecti sunt.
<milestone unit="par" n="17"/>Qui autem notarum textus obelisco incisus est
veteri, quem videmus in circo, Hermapionis librum secuti interpretatum litteris subiecimus
Graecis: 
<foreign xml:lang="grc">ΑΡΧΗΝ ΑΠΟ ΤΟΥ ΝΟΤΙΟΥ ΔΙΕΡΜΗΝΕΥΜΕΝΑ ΕΧΕΙ ΣΤΙΧΟΣ ΠΡΩΤΟΣ ΤΑΔΕ
          ΛΕΓΕΙ <milestone unit="par" n="18"/> Ἥλιος βασιλεῖ Ῥαμέσθτῃ᛫ δεδώρημαί σοι ἀνὰ πᾶσαν
          οἰκουμένην μετὰ χαρᾶς βασιλεύειν, ὃν Ἥλιος φιλεῖ. – καὶ Ἀπόλλων κρατερὸς φιλαλήθης υἱὸς
          Ἥρωνος θεογέννητος κτίστης τῆς οἰκουμένης, ὃν Ἥλιος προέκρινεν, ἄλκιμος Ἄρεως βασιλεὺς
          Ῥαμέσθτης. ᾧ πᾶσα ὑποτέτακται ἡ γῆ μετὰ ἀλκῆς καὶ θάρσους. βασιλεὺς Ῥαμέστης Ἡλίου παῖς
          αἰωνόβιος. ΣΤΙΧΟΣ ΔΕΥΤΕΡΟΣ <milestone unit="par" n="19"/> Ἀπόλλων κρατερός, ὁ ἑστὼς
          ἐπ᾽ἀληθείας δεσπότης διαδήματος, τὴν Αἴγυπτον δοξάσας κεκτημένος, ὁ ἀγλαοποιήσας Ἡλίου
          πόλιν καὶ κτίσας τὴν λοιπὴν οἰκουμένην καὶ πολυτιμήσας τοὺς ἐν Ἡλίου πόλει θεοὺς
          ἀνιδρυμένους, ὃν Ἥλιος φιλεῖ. ΤΡΙΤΟΣ ΣΤΙΧΟΣ <milestone unit="par" n="20"/> Ἀπόλλων
          κρατερὸς Ἡλίου παῖς παμφεγγής, ὃν Ἥλιος προέκρινεν καὶ Ἄρης ἄλκιμος ἐδωρήσατο. οὗ τὰ ἀγαθὰ
          ἐν παντὶ διαμένει καιρῷ ⋅ ὃν Ἄμμων ἀγαπᾷ, πληρώσας τὸν νεὼν τοῦ φοίνικος ἀγαθῶν. ᾧ οἱ θεοὶ
          ζωῆς χρόνον ἐδωρήσαντο. Ἀπόλλων κρατερὸς υἱὸς Ἥρωνος, βασιλεὺς οἰκουμένης Ῥαμέστης, ὃς
          ἐφύλαξεν Αἴγυπτον τοὺς ἀλλοθνεῖς νικήσας, ὃν Ἥλιος φιλεῖ, ᾧ πολὺν χρόνον ζωῆς ἐδωρήσαντο
          θεοί. δεσπότης οἰκουμένης Ῥαμέστης αἰωνόβιος. ΛΙΒΟΣ ΣΤΙΧΟΣ ΔΕΥΤΕΡΟΣ <milestone unit="par"
           n="21"/> Ἥλιος θεὸς μέγας δεσπότης οὐρανοῦ. δεδώρημαί σοι βίον ἀπρόσκορον. Ἀπόλλων
          κρατερὸς κύριος διαδήματος ἀνείκαστος, ὃς τῶν θεῶν ἀνδριάντας ἀνέθηκεν ἐν τῇδε τῇ
          βασιλείᾳ, δεσπότης Αἰγύπτου, καὶ ἐκόσμησεν ‘Ηλίου πόλιν ὁμοίως καὶ αὐτὸν Ἥλιον δεσπότην
          οὐρανοῦ. συνετελεύτησεν ἔργον ἀγαθὸν ‘Ηλίου παῖς βασιλεὺς αἰωνόβιος. ΤΡΙΤΟΣ ΣΤΙΧΟΣ
           <milestone unit="par" n="22"/> Ἥλιος θεὸς δεσπότης οὐρανοῦ Ῥαμέστῃ βασιλεῖ. Δεδώρημαί τὸ
          κράτος καὶ τὴν κατὰ πάντων ἐξουσίαν. ὃν Ἀπόλλων φιλαλήθης δεσπότης χρόνων καὶ Ἥφαιστος ὁ
          τῶν θεῶν πατὴρ προέκρινεν διὰ τὸν Ἄρεα. βασιλεὺς παγχαρὴς Ἡλίου παῖς, καὶ ὑπὸ ‘Ηλίου
          φιλούμενος. ΑΦΗΛΙΩΤΟΥ ΠΡΩΤΟΣ ΣΤΙΧΟΣ <milestone unit="par" n="23"/> Ὁ ἀφ’ ‘Ηλίου πόλεως
          μέγας θεὸς ἐνουράνιος Ἀπόλλων κρατερός, Ἥρωνος υἱός, ὃν Ἥλιος ἠγάπησεν, ὃν οἱ θεοὶ
          ἐτίμησαν, ὁ πάσης γῆς βασιλεύων, ὃν Ἥλιος προέκρινεν, ὁ ἄλκιμος διὰ τὸν Ἄρεα βασιλεύς, ὃν
          Ἄμμων φιλεῖ, καὶ ὁ παμφεγγής, συγκρίνας αἰώνιον βασιλέα </foreign> et reliqua. <lb/></p>
       </div>
       <div type="cap" n="5">
        <p>
         <milestone unit="par" n="1"/>Datiano et Cereali consulibus cum universa per <placeName>Gallias</placeName> studio
cautiore disponerentur formidoque praeteritorum barbaricos hebetaret excursus, rex Persarum
in confiniis agens adhuc gentium extimarum iamque cum Chionitis et Gelanis, omnium
acerrimis bellatoribus, pignore icto societatis rediturus ad sua Tamsaporis scripta
suscepit pacem Romanum principem nuntiantis poscere precativam.
<milestone unit="par" n="2"/>Ideoque non nisi infirmato imperii robore temptari talia suspicatus latius semet
extentans pacis amplectitur nomen et condiciones proposuit graves missoque cum muneribus
Narseo quodam legato litteras ad Constantium dedit nusquam a genuino fastu declinans,
quarum hunc fuisse accepimus sensum:
<milestone unit="par" n="3"/>"Rex regum Sapor,
particeps siderum, frater <placeName>Solis</placeName> et Lunae, Constantio Caesari fratri meo salutem plurimam
dico. 
Gaudeo tandemque mihi placet ad optimam viam te revertisse et incorruptum aequitatis
agnovisse suffragium rebus ipsis expertum, pertinax alieni cupiditas quas aliquotiens
ediderit strages.
<milestone unit="par" n="4"/>Quia igitur veritatis ratio soluta esse
debet et libera et celsiores fortunas idem loqui decet atque sentire, propositum meum in
pauca conferam reminiscens haec, quae dicturus sum, me saepius replicasse.
<milestone unit="par" n="5"/> Ad usque Strymona flumen et Macedonicos fines tenuisse maiores meos
         antiquitates quoque vestrae testantur. Haec me convenit flagitare – ne sit arrogans, quod
         affirmo – splendore virtutumque insignium serie vetustis regibus antistantem. Sed ubique
         mihi cordi est recordatio, cui coalitus ab adolescentia prima nihil umquam paenitendum
         admisi. <milestone unit="par" n="6"/>Ideoque <placeName>Armeniam</placeName> recuperare cum <placeName>Mesopotamia</placeName> debeo avo
meo composita fraude praereptam.
Illud apud nos numquam in acceptum feretur, quod asseritis
vos exsultantes, nullo discrimine virtutis ac doli prosperos omnes laudari debere bellorum
eventus. 
<milestone unit="par" n="7"/>Postremo si morem gerere suadenti volueris recte,
contemne partem exiguam, semper luctificam et cruentam, ut cetera regas securus, prudenter
reputans medellarum quoque artifices urere nonnumquam et secare et partes corporum
amputare, ut reliquis uti liceat integris; hocque bestias factitare; quae cum advertant,
cur maximo opere capiantur, illud propria sponte amittunt, ut vivere deinde possint
impavidae. 
<milestone unit="par" n="8"/>Id sane pronuntio, quod, si haec mea legatio
redierit irrita, post tempus hiemalis quietis exemptum viribus totis accinctus fortuna
condicionumque aequitate spem successus secundi fundante venire, quoad ratio siverit,
festinabo." 
<milestone unit="par" n="9"/>His litteris diu libratis recto pectore, quod
dicitur, considerateque responsum est hoc modo:
<milestone unit="par" n="10"/>"Victor 
terra marique Constantius semper Augustus fratri meo Sapori regi salutem plurimam dico.
Sospitati quidem tuae gratulor ut futurus, si velis, amicus, cupiditatem vero semper
indeflexam fusiusque vagantem vehementer insimulo.
<milestone unit="par" n="11"/><placeName>Mesopotamiam</placeName> poscis ut tuam perindeque <placeName>Armeniam</placeName> et suades integro corpore adimere membra
quaedam, ut salus eius deinceps locetur in solido, quod
<unclear/>infundendum est
potiusquam ulla consensione firmandum.
Accipe igitur veritatem non obtectam praestrigiis,
sed perspicuam nullisque minis inanibus perterrendam.
<milestone unit="par" n="12"/>Praefectus praetorio meus opinatus aggredi negotium publicae utilitati conducens cum duce
tuo per quosdam ignobiles me inconsulto sermones conseruit super pace.
Non refutamus hanc
nec repellimus; adsit modo cum decore et honestate, nihil pudori nostro praereptura vel
maiestati. 
<milestone unit="par" n="13"/> Est enim absonum et insipiens nunc, cum gestarum
         rerum ordine – placatae sint aures invidiae!– nobis multipliciter illuxerunt, cum deletis
         tyrannis totus orbis Romanus nobis obtemperat, ea prodere, quae contrusi in orientales
         angustias diu servavimus illibata. <milestone unit="par" n="14"/>Cessent autem, quaeso,
formidines, quae nobis intentantur ex more, cum ambigi nequeat non inertia nos, sed
modestia pugnas interdum excepisse potiusquam intulisse et nostra, quotiens lacessimur,
fortissimo benevolentiae spiritu defensare id experiendo legendoque scientes in proeliis
quibusdam raro rem titubasse Romanam, in summa vero bellorum numquam ad deteriora
prolapsam." 
<milestone unit="par" n="15"/> Hanc legationem nullo impetrato remissam – nec
         enim effrenatae regis cupiditati responderi amplius quidquam potuit – post paucissimos dies
         secutus est Prosper comes et Spectatus tribunus et notarius itemque Eustathius Musoniano
         suggerente philosophus ut opifex suadendi imperatoris scripta perferentes et munera enisuri
         apparatum interim Saporis arte quadam suspendere, ne supra humanum modum provinciae
         munirentur arctoae. <lb/></p>
       </div>
       <div type="cap" n="6">
        <p>
         <milestone unit="par" n="1"/>Inter quae ita ambigua Iuthungi, Alamannorum pars Italicis
conterminans tractibus, obliti pacis et foederum, quae adepti sunt obsecrando, Raetias
turbulente vastabant adeo, ut etiam oppidorum temptarent obsidia praeter solitum.
<milestone unit="par" n="2"/>Ad quos repellendos cum valida manu missus Barbatio, in
locum Silvani peditum promotus magister, ignavus, sed verbis effusior, alacritate militum
vehementer erecta prostravit acerrime multos ita, ut exigua portio, quae periculi metu se
dedit in fugam, aegre dilapsa lares suos non sine lacrimis reviseret et lamentis.
<milestone unit="par" n="3"/>Huic pugnae Nevitta, postea consul, equestris praepositus
turmae, et affuisse et fortiter fecisse firmatur.
<lb/></p>
       </div>
       <div type="cap" n="7">
        <p>
         <milestone unit="par" n="1"/>Isdem diebus terrae motus horrendi per Macedoniam Asiamque et
Pontum assiduis pulsibus oppida multa concusserunt et montes.
Inter monumenta tamen
multiformium aerumnarum eminuere <placeName>Nicomediae</placeName> clades, <placeName>Bithyniae</placeName> urbium matris, cuius ruinarum
eventum vere breviterque absolvam.
<milestone unit="par" n="2"/>Primo lucis exortu diem
nonum kal.
Septembrium concreti nubium globi nigrantium laetam paulo ante caeli speciem
confuderunt et amendato solis splendore nec contigua vel apposita cernebantur; ita oculorum
optutu praestricto humo involutus crassae caliginis squalor insedit.
<milestone unit="par" n="3"/>Dein velut numine summo fatales contorquente manubias ventosque ab ipsis excitante
cardinibus magnitudo furentium incubuit procellarum, cuius impetu pulsorum auditus est
montium gemitus et elisi litoris fragor, haecque secuti typhones atque presteres cum
horrifico tremore terrarum civitatem et suburbana funditus everterunt.
<milestone unit="par" n="4"/>Et quoniam acclivitate collium aedes pleraeque vehebantur, aliae super
alias concidebant reclangentibus cunctis sonitu ruinarum immenso.
Inter quae clamoribus
variis celsa culmina resultabant quaeritantium coniugium liberosque et si quid
necessitudines artae constringunt.
<milestone unit="par" n="5"/>Post horam denique
secundam, multo ante tertiam, aer iam sudus et liquidus latentes retexit funereas strages.
Nonnulli enim superruentium ruderum vi nimia constipati sub ipsis interiere ponderibus;
quidam collo tenus aggeribus obruti, cum superesse possent, si qui iuvisset, auxiliorum
inopia necabantur; alii lignorum exstantium acuminibus fixi pendebant.
<milestone unit="par" n="6"/>Vno ictu caesi complures, paulo ante homines, tunc promiscae strages
cadaverum cernebantur.
Quosdam domorum inclinata fastigia intrinsecus serabant intactos
angore et inedia consumendos.
Inter quos Aristaenetus affectatam recens dioecensin curans
vicaria potestate, quam Constantius ad honorem uxoris Eusebiae Pietatis cognominarat,
animam hoc casu cruciatam diutius exhalavit.
<milestone unit="par" n="7"/>Alii subita
magnitudine ruinae oppressi isdem adhuc molibus conteguntur.
Collisis quidam capitibus vel
umeris praesectis aut cruribus inter vitae mortisque confinia aliorum adiumenta paria
perferentium implorantes cum obtestatione magna deserebantur.
<milestone unit="par" n="8"/>Et superesse potuit aedium sacrarum et privatarum hominumque pars maior, ni palantes
abrupti flammarum ardores per quinque dies et noctes, quidquid consumi poterat,
exussissent. 
<milestone unit="par" n="9"/>Adesse tempus existimo pauca dicere, quae de
terrae pulsibus coniectura veteres collegerunt.
Ad ipsius enim veritatis arcana non modo
haec nostra vulgaris inscitia, sed ne sempiterna quidem lucubrationibus longis nondum
exhausta physicorum iurgia penetrarunt.
Vnde ut in ritualibus et pontificiis


<supplied><gap/></supplied>obtemperatur, observantibus sacerdotiis caute ne alio deo pro
alio nominato, cum, qui eorum terram concutiat, sit in abstruso, piacula committantur.
<milestone unit="par" n="11"/>Accidunt autem, ut opiniones aestimant, inter quas
Aristoteles aestuat et laborat, aut in cavernis minutis terrarum, quas Graece syringas
appellamus, impulsu crebriore aquis undabundis aut certe, ut Anaxagoras affirmat, ventorum
vi subeuntium ima terrarum; qui cum soliditatibus concrustatis inciderint, eruptiones
nullas repperientes eas partes soli convibrant, quas subrepserint tumidi.
Vnde plerumque
observatur terra tremente ventorum apud nos spiramina nulla sentiri, quod in ultimis eius
secessibus occupantur.
<milestone unit="par" n="12"/>Anaximander ait arescentem nimia
aestuum siccitate aut post madores imbrium terram rimas pandere grandiores, quas penetrat
supernus aer violentus et nimius, ac per eas vehementi spiritu quassatam cieri propriis
sedibus. 
Qua de causa terrores huiusmodi vaporatis temporibus aut nimia aquarum caelestium
superfusione contingunt.
Ideoque Neptunum umentis substantiae potestatem Ennosigaeon et
Sisichthona poetae veteres et theologi nuncuparunt.
<milestone unit="par" n="13"/>Fiunt 
autem terrarum motus modis quattuor: aut enim brasmatiae sunt, qui humum more aestus imitus
suscitantes sursum propellunt immanissimas moles, ut in Asia Delos emersit et Thera et
Anaphe et Rhodus, <placeName>Ophiusa</placeName> et <placeName>Pelagia</placeName> prioribus saeculis dictitata, aureo quondam imbri
perfusa, et Eleusin in Boeotia et apud <placeName>Tyrrhenos</placeName> Vulcanus insulaeque plures; aut climatiae,
qui limes ruentes et obliqui urbes, aedificia montesque complanant; aut chasmatiae, qui
grandiore motu patefactis subito voratrinis terrarum partes absorbent, ut in Atlantico mari
Europaeo orbe spatiosior insula et in Crisaeo sinu <placeName>Helice</placeName> et <placeName>Bura</placeName> et in Ciminia <placeName>Italiae</placeName>
parte oppidum <placeName>Saccumum</placeName> ad Erebi profundos hiatus abactae aeternis tenebris occultantur.
<milestone unit="par" n="14"/>Inter haec tria genera terrae motuum mycematiae sonitu
audiuntur minaci, cum dissolutis elementa compagibus ultro assiliunt vel relabuntur
considentibus terris.
Tunc enim necesse est velut taurinis reboare mugitibus fragores
fremitusque terrenos.
Sed hinc ad exorsa.
<lb/></p>
       </div>
       <div type="cap" n="8">
        <p>
         <milestone unit="par" n="1"/>At Caesar hiemem apud Parisios agens Alamannos praevenire
studio maturabat ingenti nondum in unum coactos, sed ad insaniam post <placeName>Argentoratum</placeName> audaces
omnes et saevos opperiensque Iulium mensem, unde sumunt Gallicani procinctus exordia,
diutius angebatur.
Nec enim egredi poterat, antequam ex Aquitania aestatis remissione
solutis frigoribus et pruinis veheretur annona.
<milestone unit="par" n="2"/>Sed ut est
difficultatum paene omnium diligens ratio victrix, multa mente versans et varia id tantum
repperit solum, ut anni maturitate non exspectata barbaris occurreret insperatus,
firmatoque consilio viginti dierum frumentum ex eo, quod erat in sedibus consumendum, ad
usus diuturnitatem excoctum, bucellatum, ut vulgo appellant, umeris imposuit libentium
militum, hocque subsidio fretus secundis ut ante auspiciis profectus est intra mensem
quintum vel sextum duas expeditiones consummari posse urgentes et necessarias arbitratus.
<milestone unit="par" n="3"/>Quibus paratis petit primos omnium Francos, eos videlicet,
quos consuetudo Salios appellavit, ausos olim in Romano solo apud <placeName>Toxandriam</placeName> locum
habitacula sibi figere praelicenter.Cui, cum <placeName>Tungros</placeName> venisset, occurrit legatio
praedictorum opinantium repperiri imperatorem etiam tum in hibernis pacem sub hac lege
praetendens, ut quiescentes eos tamquam in suis nec lacesseret quisquam nec vexaret.
Hos 
legatos negotio plene digesto oppositaque condicionum perplexitate ut in isdem tractibus
moraturus, dum redeunt, muneratos absolvit.
<milestone unit="par" n="4"/>Dictoque citius
secutus profectos Severo duce misso per ripam subito cunctos aggressus tamquam fulminis
turbo perculsit iamque precantes potiusquam resistentes in opportunam clementiae partem
effectu victoriae flexo dedentes se cum opibus liberisque suscepit.
<milestone unit="par" n="5"/>Chamavos itidem ausos similia adortus eadem celeritate partim cecidit, partim
acriter repugnantes vivosque captos compegit in vincula, alios praecipiti fuga trepidantes
ad sua, ne militem spatio longo defatigaret, abire interim permisit innocuos; quorum
legatis paulo postea missis precatum consultumque rebus suis humi prostratis sub obtutibus
eius pacem hoc tribuit pacto, ut ad sua redirent incolumes.
<lb/></p>
       </div>
       <div type="cap" n="9">
        <p>
         <milestone unit="par" n="1"/>Cunctis igitur ex voto currentibus studio pervigili properans
modis omnibus utilitatem fundare provinciarum munimenta tria recta serie superciliis
imposita fluminis <placeName>Mosae</placeName> subversa dudum obstinatione barbarica reparare pro tempore
cogitabat et ilico sunt instaurata procinctu paulisper omisso.
<milestone unit="par" n="2"/>Atque ut consilium prudens celeritas faceret tutum, ex annona decem dierum et septem,
quam in expeditionem pergens vehebat cervicibus miles, portionem subtractam in isdem
condidit castris sperans ex Chamavorum segetibus id suppleri posse, quod ablatum est.
<milestone unit="par" n="3"/>Longe autem aliter accidit.
Frugibus enim nondum etiam
maturis miles expensis, quae portabat, nusquam repperiens victus extrema minitans Iulianum
compellationibus incessebat et probris, Asianum appellans, Graeculum et fallacem et specie
sapientiae stolidum.
Vtque inveniri solent quidam inter armatos verborum volubilitate
conspicui, haec et similia multa strepebant:

<milestone unit="par" n="4"/>"Quo trahimur
spe meliorum abolita olim quidem dura et perpessu asperrima per nives tolerantes et acumina
crudelium pruinarum?
Sed nunc, pro nefas, cum ultimis hostium fatis instamus fame
ignavissimo mortis genere tabescentes.
<milestone unit="par" n="5"/>Et ne qui nos turbarum
existimet concitores, pro vita loqui sola testamur non aurum neque argentum petentes, quae
olim nec contrectare potuimus nec videre, ita nobis negata, velut contra rem publicam tot
suscepisse labores et pericula confutatis!"
<milestone unit="par" n="6"/>Et erat ratio
iusta querellarum.
Inter tot enim rerum probabilium cursus articulosque necessitatum
ancipites sudoribus Gallicanis miles exhaustus nec donativum meruit nec stipendium iam
inde, ut Iulianus illo est missus, ea re, quod nec ipsi, quod daret, suppetere poterat
usquam nec Constantius erogari more solito permittebat.
<milestone unit="par" n="7"/>Hocque exinde claruit fraude potiusquam tenacitate committi, quod, cum idem Caesar petenti
ex usu gregario cuidam, ut barbas detonderet, dedisset aliquid vile, contumeliosis
calumniis appetitus est a Gaudentio tunc notario ad explorandos eius actus diu morato per
<placeName>Gallias</placeName>, quem postea ipse interfici iusserat, ut loco monstrabitur competenti.
<lb/></p>
       </div>
       <div type="cap" n="10">
        <p>
         <milestone unit="par" n="1"/>Lenito tandem tumultu non sine blanditiarum genere vario
contextoque navali ponte <placeName>Rheno</placeName> transito terris Alamannorum calcatis Severus magister
equitum bellicosus ante haec et industrius repente commarcuit.
<milestone unit="par" n="2"/>Et qui saepe universos ad fortiter faciendum hortabatur et singulos, tunc dissuasor
pugnandi contemptus videbatur et timidus mortem fortasse metuens adventantem, ut in
Tageticis libris legitur vel Vegoicis fulmine mox tangendos adeo hebetari, ut nec tonitruum
nec maiores aliquos possint audire fragores.
Et iter ignaviter egerat praeter solitum, ut
ductores viarum praeeuntes alacri gradu ultima minitando terreret, ni omnes conspirantes in
unum se loca penitus ignorare firmarent.
Qui interdicti metuentes auctoritatem nusquam
deinde sunt progressi.
<milestone unit="par" n="3"/>Inter has tamen moras Alamannorum rex
Suomarius ultro cum suis improvisus occurrit, ferox ante saeviensque in damna Romana, sed
tum lucrum existimans insperatum, si propria retinere permitteretur.
Et quia vultus
incessusque supplicem indicabat, susceptus bonoque animo esse iussus et placido nihil
arbitrio suo relinquens pacem genibus curvatis oravit.
<milestone unit="par" n="4"/>Et eam
cum concessione praeteritorum sub hac meruit lege, ut captivos redderet nostros et,
quotiens sit necesse, militibus alimenta praeberet, susceptorum vilium more securitates
accipiens pro illatis; quas si non ostendisset in tempore, sciret se rursus eadem
flagitandum. 
<milestone unit="par" n="5"/>Quod ita recte dispositum est, impraepedite
completo Hortari nomine petendus erat regis alterius pagus, et quia nihil videbatur deesse
praeter ductores, Nesticae tribuno Scutariorum et Chariettoni, viro fortitudinis mirae,
imperaverat Caesar, ut magna quaesitum industria, comprehensumque offerrent sibi captivum,
et correptus velociter adolescens ducitur Alamannus pacto obtinendae salutis pollicitus
itinera se monstraturum.
<milestone unit="par" n="6"/>Hoc progresso secutus exercitus
celsarum arborum obsistente concaede ire protinus vetabatur.
Verum per circuitus longos et
flexuosos ubi ventum est tandem ad loca, ira quisque percitus armatorum urebat agros,
pecora diripiebat et homines resistentesque sine ulla parsimonia contruncabant.
<milestone unit="par" n="7"/>His malis perculsus rex cum multiplices regionum vicorumque reliquias
cerneret exustorum, ultimas fortunarum iacturas adesse iam contemplatus oravit ipse quoque
veniam facturum se imperanda iurandi exsecratione
<supplied><gap/></supplied>restituere 
universos promisit; id enim cura agebatur impensiore detentisque plurimis reddidit paucos.
<milestone unit="par" n="8"/>Quo cognito ad indignationem iustam Iulianus erectus, cum
munerandus venisset ex more, quattuor comites eius, quorum ope et fide maxime nitebatur,
non ante absolvit, dum omnes rediere captivi.
<milestone unit="par" n="9"/>Ad colloquium
tandem accitus a Caesare trementibus oculis adorato victorisque superatus aspectu
condicione difficili premebatur hac scilicet, ut, quoniam consentaneum erat post tot
secundos eventus civitates quoque reparari vi barbarorum excisas, carpenta et materias ex
opibus suis suorumque praeberet.
Et haec pollicitus inprecatusque, si perfidum quidquam
egisset, luenda sibi cruore supplicia ad propria remeare permissus est.
Annonam enim
transferre ita ut Suomarius ea re compelli non potuit, quod ad internecionem regione eius
vastata nihil inveniri poterat, quod daretur.
<milestone unit="par" n="10"/>Ita reges illi
tumentes quondam immaniter rapinisque ditescere assueti nostrorum Romanae potentiae iugo
subdidere colla iam domita et velut inter tributarios nati et educati obsecundabant
imperiis ingravate.
Quibus hoc modo peractis disperso per stationes milite consuetas ad
hiberna regressus est Caesar.
<lb/></p>
       </div>
       <div type="cap" n="11">
        <p>
         <milestone unit="par" n="1"/> Haec cum in comitatu Constantii subinde noscerentur - erat
         enim necesse tamquam apparitorem Caesarem super omnibus gestis ad Augusti referre scientiam
         – omnes, qui plus poterant in palatio, adulandi professores iam docti recte consulta
         prospereque completa vertebant in deridiculum talia sine modo strepentes insulse: "in odium
         venit cum victoriis suis capella, non homo" ut hirsutum Iulianum carpentes appellantesque
         "loquacem talpam" et "purpuratam simiam" et "litterionem Graecum" et his congruentia
         plurima. Atque ut tinnacula principi resonantes audire haec taliaque gestienti virtutes
         eius obruere verbis impudentibus conabantur ut segnem incessentes et timidum et umbratilem
         gestaque secus verbis comptioribus exornantem; quod non tunc primitus accidit. <milestone unit="par" n="2"/>Namque ut solet amplissima quaeque gloria obiecta esse semper invidiae,
legimus in veteres quoque magnificos duces vitia criminaque, etiamsi inveniri non poterant,
finxisse malignitatem spectatissimis actibus eorum offensam.
<milestone unit="par" n="3"/>Vt Cimonem, Miltiadis filium, insimulatum
<supplied><gap/></supplied>saepe ante et prope
Eurymedonta Pamphylium flumen Persarum populum delevit innumerum coegitque gentem
insolentia semper elatam obsecrare suppliciter pacem; Aemilianum itidem Scipionem ut
somniculosum aemulorum incusari malivolentia, cuius impetrabili vigilantia obstinatae in
perniciem <placeName>Romae</placeName> duae potentissimae sunt urbes excisae.
<milestone unit="par" n="4"/>Nec 
non etiam in Pompeium obtrectatores iniqui multa scrutantes, cum nihil, unde vituperari
deberet, inveniretur, duo haec observarunt ludibriosa et irrita: quod genuino quodam more
caput digito uno scalpebat quodque aliquamdiu tegendi ulceris causa deformis fasciola
candida crus colligatum gestabat; quorum alterum factitare ut dissolutum, alterum ut
novarum rerum cupidum asserebant nihil interesse oblatrantes argumento subfrigido, quam
partem corporis redimiret regiae maiestatis insigni: eum virum, quo nec fortior nec
amantior quisquam patriae fuit, ut documenta praeclara testantur.
<milestone unit="par" n="5"/>Dum haec ita aguntur, <placeName>Romae</placeName> Artemius curans vicariam praefecturam pro Basso quoque
agebat, qui recens promotus urbi praefectus fatali decesserat sorte.
Cuius administratio
seditiones perpessa est turbulentas nec memorabile quidquam habuit, quod narrari sit
dignum. 
<lb/></p>
       </div>
       <div type="cap" n="12">
        <p>
         <milestone unit="par" n="1"/>Augusto inter haec quiescenti per hiemem apud <placeName>Sirmium</placeName>
indicabant nuntii graves et crebri permixtos Sarmatas et Quados vicinitate et similitudine
morum armaturaeque concordes <placeName>Pannonias</placeName> Moesiarumque alteram cuneis incursare dispersis.
<milestone unit="par" n="2"/>Quibus ad latrocinia magis quam aperto habilibus Marti
hastae sunt longiores et loricae ex cornibus rasis et levigatis plumarum specie linteis
indumentis innexae equorumque plurimi ex usu castrati, ne aut feminarum visu exagitati
raptentur aut in subsidiis ferocientes prodant hinnitu densiore vectores.
<milestone unit="par" n="3"/>Et per spatia discurrunt amplissima sequentes alios vel ipsi terga
vertentes insidendo velocibus equis et morigeris trahentesque singulos interdum et binos,
uti permutatio vires foveat iumentorum vigorque otio integretur alterno.
<milestone unit="par" n="4"/>Aequinoctio itaque temporis verni confecto imperator coacta militum
valida manu ductu laetioris fortunae profectus, cum ad locum aptissimum pervenisset, flumen
<placeName>Histrum</placeName> exundantem pruinarum iam resoluta congerie super navium foros ponte contexto
transgressus populandis barbarorum incubuit terris.
Qui itinere festinato praeventi
catervasque bellatoris exercitus iugulis suis imminere cernentes, quem nondum per anni
tempus colligi posse rebantur, nec spirare ausi nec stare, sed vitantes exitium insperatum
semet omnes effuderunt in fugam.
<milestone unit="par" n="5"/>Stratisque plurimis, quorum
gressus vinxerat timor, si quos exemit celeritas morte, inter latebrosas convalles montium
occultati videbant patriam ferro pereuntem, quam vindicassent profecto si vigore quo
discesserant restitissent.
<milestone unit="par" n="6"/>Gerebantur haec in ea parte
Sarmatiae, quae secundam prospectat <placeName>Pannoniam</placeName>, parique fortitudine circa <placeName>Valeriam</placeName> opes
barbaras urendo rapiendoque occurrentia militaris turbo vastabat.
<milestone unit="par" n="7"/>Cuius cladis immensitate permoti posthabito latendi consilio Sarmatae petendae
specie pacis agmine tripertito agentes securius nostros aggredi cogitarunt
<supplied><gap/></supplied>nec expedire tela nec vim vulnerum declinare nec, quod est in
rebus artissimis ultimum, verti possent in fugam.
<milestone unit="par" n="8"/>Aderant 
autem ilico Sarmatis periculorum Quadi participes, qui noxarum saepe socii fuerant
indiscreti; sed ne eos quidem prompta iuvit audacia in discrimina ruentes aperta.
<milestone unit="par" n="9"/>Caesis enim compluribus pars, quae potuit superesse, per
notos colles evasit, quo eventu vires et animos incitante iunctis densius cuneis ad
Quadorum regna properabat exercitus, qui ex praeterito casu impendentia formidantes
rogaturi suppliciter pacem fidentes ad principis venere conspectum erga haec et similia
lenioris dictoque die statuendis condicionibus
<supplied><gap/></supplied>modo Zizais
quoque, etiamtum regalis, ardui corporis iuvenis, ordines Sarmatarum more certaminis
instruxit ad preces; visoque imperatore abiectis armis pectore toto procubuit exanimis
stratus. 
Et amisso vocis officio prae timore tum, cum orare deberet, maiorem misericordiam
movit conatus aliquotiens parumque impediente singultu permissus explicare, quae poscebat.
<milestone unit="par" n="10"/>Recreatus denique tandem iussusque exsurgere genibus nixus
usu linguae recuperato concessionem delictorum sibi tribui supplicavit et veniam eoque ad
precandum admissa multitudo, cuius ora formido muta claudebat periculo adhuc praestantioris
ambiguo, ubi ille solo iussus attolli orandi signum exspectantibus diu monstravit, omnes
clipeis telisque proiectis manus precibus dederunt plura excogitantes, ut vincerent
humilitate supplicandi regalem.
<milestone unit="par" n="11"/>Duxerat pavor cum ceteris
Sarmatis etiam Rumonem et Zinafrum et Fragiledum subregulos plurimosque optimates cum
impetrandi spe similia petituros.
Qui licet elati gaudio salutis indultae condicionum
sarcina compensare inimice facta pollicebantur seque cum facultatibus et liberis et
coniugibus terrarumque suarum ambitu Romanae potentiae libenter offerent.
Praevaluit tamen
aequitati iuncta benignitas iussique obtinere sedes impavidi nostros reddidere captivos,
duxeruntque obsides postulatos et oboedire praeceptis deinde promptissime spoponderunt.
<milestone unit="par" n="12"/>Hortante hoc exemplo clementiae advolarunt regalis cum suis
omnibus Araharius et Vsafer inter optimates excellens, agminum gentilium duces, quorum
alter Transiugitanorum Quadorumque parti, alter quibusdam Sarmatis praeerat, locorum
confiniis et feritate iunctissimis; quorum plebem veritus imperator, ne ferire foedera
simulans in arma repente consurgeret, discreto consortio pro Sarmatis obsecrantes iussit
paulisper abscedere, dum Araharii et Quadorum negotium spectaretur.
<milestone unit="par" n="13"/>Qui cum reorum ritu oblati stantes curvatis corporibus facinora gravia purgare
non possent, ultimae sortis infortunia metuentes dederunt obsides imperatos numquam antea
pignera foederis exhibere compulsi.
<milestone unit="par" n="14"/>His ex aequo bonoque
compositis Vsafer in preces admissus est Arahario pertinaciter obstrepente firmanteque
pacem, quam ipse meruit, ei quoque debere proficere ut participi licet inferiori et
obtemperare suis imperiis consueto.
<milestone unit="par" n="15"/>Verum quaestione
discussa aliena potestate eripi Sarmatae iussi ut semper Romanorum clientes offerre obsides
quietis vincula conservandae gratanter amplexi sunt.
<milestone unit="par" n="16"/>Ingerebat autem se post haec maximus numerus catervarum confluentium nationum et regum
suspendi a iugulis suis gladios obsecrantium, postquam Araharium impune compererant
abscessisse, et pari modo ipsi quoque adepti pacem, quam poscebant, accitos ex intimis
regni procerum filios obsidatus sorte opinione celerius obtulerunt itidemque captivos, ut
placuerat, nostros, quos haud minore gemitu perdidere quam suos.
<milestone unit="par" n="17"/>Quibus ordinatis translata est in Sarmatas cura miseratione dignos potiusquam
simultate. 
Quibus incredibile quantum prosperitatis haec attulit causa, ut verum illud
aestimaretur, quod opinantur quidam, fatum vinci principis potestate vel fieri.
<milestone unit="par" n="18"/>Potentes olim ac nobiles erant huius indigenae regni, sed coniuratio
clandestina servos armavit in facinus.
Atque ut barbaris esse omne ius in viribus assuevit,
vicerunt dominos ferocia pares et numero praeminentes.
<milestone unit="par" n="19"/>Qui 
confundente metu consilia ad Victohalos discretos longius confugerunt, obsequi defensoribus
ut in malis optabile quam servire mancipiis arbitrati.
Quae deplorantes post impetratam
veniam recepti in fidem poscebant praesidia libertati eosque iniquitate rei permotus
inspectante omni exercitu convocatos allocutus verbis mollioribus imperator nulli nisi sibi
ducibusque Romanis parere praecepit.
<milestone unit="par" n="20"/>Atque ut restitutio
libertatis haberet dignitatis augmentum, Zizaim regem isdem praefecit, conspicuae fortunae
tum insignibus aptum profecto, ut res docuit, et fidelem, nec discedere quisquam post haec
gloriose gesta permissus est, antequam, ut placuerat, remearent nostri captivi.
<milestone unit="par" n="21"/>His in barbarico gestis Brigetionem castra commota sunt, ut etiam ibi
belli Quadorum reliquias circa illos agitantium tractus lacrimae vel sanguis exstingueret.
Quorum regalis Vitrodorus, Viduari filius regis, et Agilimundus subregulus aliique
optimates et iudices variis populis praesidentes viso exercitu in gremio regni solique
genitalis sub gressibus iacuere militum et adepti veniam iussa fecerunt subolemque suam
obsidatus pignore ut obsecuturi condicionibus impositis tradiderunt eductisque mucronibus,
quos pro numinibus colunt, iuravere se permansuros in fide.
<lb/></p>
       </div>
       <div type="cap" n="13">
        <p>
         <milestone unit="par" n="1"/>His, ut narratum est, secundo finitis eventu ad Limigantes,
Sarmatas servos, ocius signa transferri utilitas publica flagitabat, quos erat admodum
nefas impune multa et nefaria perpetrasse.
Nam velut obliti priorum tunc erumpentibus
Liberis ipsi quoque tempus aptissimum nancti limitem perrupere Romanum, ad hanc solam
fraudem dominis suis hostibusque concordes.
<milestone unit="par" n="2"/>Deliberatum est
tamen id quoque lenius vindicari, quam criminum magnitudo poscebat, hactenus ultione
porrecta, ut ad longinqua translati amitterent copiam nostra vexandi, quos pericula
formidare monebat scelerum conscientia diutius conmissorum.
<milestone unit="par" n="3"/>Ideoque in se pugnae molem suspicati vertendam dolos parabant et ferrum et preces.
Verum 
aspectu primo exercitus tamquam fulminis ictu perculsi ultimaque cogitantes vitam precati
tributum annuum dilectumque validae iuventutis et servitium spoponderunt abnuere parati, si
iuberentur aliorsum migrare, ut gestibus indicabant et vultibus, locorum confisi praesidio,
ubi lares post exactos dominos fixere securi.
<milestone unit="par" n="4"/>Has enim terras
<placeName>Parthiscus</placeName> irruens obliquatis meatibus <placeName>Histro</placeName> miscetur.
Sed dum solus licentius fluit,
spatia longa et lata sensim praeterlabens et ea coartans prope exitum in angustias accolas
ab impetu Romanorum alveo <placeName>Danubii</placeName> defendit, a barbaricis vero excursibus suo tutos praestat
obstaculo, ubi pleraque umidioris soli natura et incrementis fluminum redundantia stagnosa
sunt et referta salicibus ideoque invia nisi perquam gnaris; et super his insularem
anfractum aditu <placeName>Parthisci</placeName> paene contiguum amnis potior ambiens terrae consortio separavit.
<milestone unit="par" n="5"/>Hortante igitur principe cum genuino fastu ad citeriorem
venere fluminis ripam, ut exitus docuit, non iussa facturi, sed ne viderentur militis
praesentiam formidasse, stabantque contumaciter ideoque propinquasse monstrantes, ut
iubenda repudiarent.
<milestone unit="par" n="6"/>Quae imperator accidere posse
contemplans in agmina plurima clam distributo exercitu celeritate volucri Limigantes intra
suorum acies clausit.
Stansque in aggere celsiore cum paucis et stipatorum praesidio tectus
eos, ne ferocirent, lenius admonebat.
<milestone unit="par" n="7"/>Sed fluctuantes
ambiguitate mentium in diversa rapiebantur et furori mixta versutia temptabant cum precibus
proelium vicinumque sibi in nostros parantes excursum proiecere consulto longius scuta, ut
ad ea recuperanda sensim progressi sine ullo fraudis indicio spatia furarentur.
<milestone unit="par" n="8"/>Iamque vergente in vesperum die, cum moras rumpere lux moneret
excedens, erectis vexillis in eos igneo miles impetu ferebatur.
Qui conferti acieque
densiore contracta adversus ipsum principem stantem, ut dictum est, altius, omnem impetum
contulerunt eum oculis incessentes et vocibus truculentis.
<milestone unit="par" n="9"/>Cuius furoris amentiam exercitus ira ferre non potuit eosque imperatori, ut dictum est,
acriter imminentes desinente in angustum fronte, quem habitum caput porci simplicitas
militaris appellat, impetu disiecit ardenti et dextra pedites catervas peditum
obtruncabant, equites laeva equitum se turmis agilibus infuderunt.
<milestone unit="par" n="10"/>Cohors praetoria ex adverso Augustum cautius stipans resistentium pectora moxque
terga fugientium incidebat et cadentes insuperabili contumacia barbari non tam mortem
dolere quam nostrorum laetitiam horrendo stridore monstrabant et iacentes absque mortuis
plurimi succisis poplitibus ideoque adempto fugiendi subsidio, alii dexteris amputatis,
nonnulli ferro quidem intacti, sed superruentium collisi ponderibus cruciatus alto silentio
perferebant. 
<milestone unit="par" n="11"/>Nec eorum quisquam inter diversa supplicia
veniam petit aut ferrum proiecit aut exoravit celerem mortem, sed arma iugiter retinentes
licet afflicti minus criminis aestimabant alienis viribus potiusquam conscientiae suae
iudicio vinci mussantesque audiebantur interdum fortunae non meriti fuisse quod evenit.
Ita 
in semihorae curriculo discrimine proeliorum emenso tot procubuere subito barbari, ut
pugnam fuisse sola victoria declararet.
<milestone unit="par" n="12"/>Vixdum populis
hostilibus stratis gregatim peremptorum necessitudines ducebantur humilibus extractae
tuguriis, aetatis sexusque promiscui et fastu vitae prioris abolito ad infimitatem
obsequiorum venere servilium et exiguo temporis intervallo decurso caesorum aggeres et
captivorum agmina cernebantur.
<milestone unit="par" n="13"/>Incitante itaque fervore
certaminum fructuque vincendi consurrectum est in perniciem eorum, qui deseruere proelia
vel in tuguriis latitantes occultabantur.
Hos, cum ad loca venisset avidus barbarici
sanguinis miles, disiectis culmis levibus obtruncabant nec quemquam casa, vel trabibus
compacta firmissimis, periculo mortis extraxit.
<milestone unit="par" n="14"/>Denique cum
inflammarentur omnia nullusque latere iam posset, cunctis vitae praesidiis circumcisis aut
obstinate igni peribat absumptus aut incendium vitans egressusque uno supplicio declinato
ferro sternebatur hostili.
<milestone unit="par" n="15"/>Fugientes tamen aliqui tela
incendiorumque magnitudinem amnis vicini se commisere gurgitibus peritia nandi ripas
ulteriores occupare posse sperantes, quorum plerique summersi necati sunt, alii iaculis
periere confixi adeo, ut abunde cruore diffuso meatus fluminis spumaret immensi.
Ita per
elementum utrumque Sarmatas vincentium ira virtusque delevit.
<milestone unit="par" n="16"/>Placuerat igitur post hunc rerum ordinem cunctis adimi spem omnem vitaeque solacium.
Et 
post lares incensos raptasque familias navigia iussa sunt colligi ad indagandos eos, quos a
nostrorum acie ulterior discreverat ripa.
<milestone unit="par" n="17"/>Statimque, ne
alacritas intepesceret pugnatorum, impositi lintribus per abdita ducti velites expediti
occuparunt latibula Sarmatarum, quos repentinus fefellit aspectus gentiles lembos et nota
remigia conspicantes.
<milestone unit="par" n="18"/>Vbi vero procul micantibus telis, quod
verebantur, propinquare senserunt, ad suffugia locorum palustrium contulerunt eosque
secutus infestius miles caesis plurimis ibi victoriam repperit, ubi nec caute posse
consistere nec audere aliquid credebatur.
<milestone unit="par" n="19"/> Post absumptos
         paene diffusosque Amicenses petiti sunt sine mora Picenses ita ex regionibus appellati
         conterminis; quos tutiores fecere sociorum aerumnae rumorum assiduitate compertae. Ad quos
         opprimendos - erat enim arduum sequi per diversa conspersos imprudentia viarum arcente –
         Taifalorum auxilium et Liberorum adaeque Sarmatarum adsumptum est. <milestone unit="par" n="20"/>Cumque auxiliorum agmina locorum ratio separaret tractus contiguos <placeName>Moesiae</placeName> sibi
miles elegit, Taifali proxima suis sedibus obtinebant, Liberi terras occupaverant e regione
sibi oppositas.
<milestone unit="par" n="21"/>Quae Limigantes
<supplied><gap/></supplied>territique subactorum exemplis et prostratorum diu haesitabant ambiguis mentibus, utrum
oppeterent an rogarent, cum utriusque rei suppeterent documenta non levia.
Vicit tamen ad
ultimum coetu seniorum urgente dedendi se consilium.
<placeName>Variaeque</placeName> palmae victoriarum accessit
eorum quoque supplicatio, qui armis libertatem invaserant, et reliqui eorum cum precibus ut
superatos et imbelles dominos aspernati fortioribus visis inclinavere cervices.
<milestone unit="par" n="22"/>Accepta itaque publica fide deserto montium propugnaculo ad castra
Romana convolavit eorum pars maior diffusa per spatia ampla camporum cum parentibus et
natis atque coniugibus opumque vilitate, quam eis celeritatis ratio furari permisit.
<milestone unit="par" n="23"/>Et qui animas amittere potiusquam cogi solum vertere
putabantur, dum licentem amentiam libertatem existimarent, parere imperiis et sedes alias
suscipere sunt assensi tranquillas et fidas, ut nec bellis vexari nec mutari seditionibus
possint. 
Isdemque ex sententia, ut credebatur, acceptis quievere paulisper post feritate
nativa in exitiale scelus erecti, ut congruo docebitur textu.
<milestone unit="par" n="24"/>Hoc rerum prospero currente successu tutela Illyrico competens gemina est ratione
firmata, cuius negotii duplicem magnitudinem imperator aggressus utramque perfecit.
Infidis 


<supplied><gap/></supplied>exsules populos licet mobilitate suppares acturos tamen paulo
verecundius tandem reductos in avitis sedibus collocavit.
Isdemque ad gratiae cumulum non
ignobilem quempiam regem, sed quem ipsi antea sibi praefecere, regalem imposuit bonis animi
corporisque praestantem.
<milestone unit="par" n="25"/>Tali textu recte factorum
Constantius iam metuente sublimior militarique consensu secundo Sarmaticus appellatus ex
vocabulo subactorum iamque discessurus convocatis cohortibus et centuriis et manipulis
omnibus tribunali insistens signisque ambitus et aquilis et agmine multiplicium potestatum
his exercitum allocutus est ore omnium favorabilis, ut solebat:
<milestone unit="par" n="26"/>"Hortatur recordatio rerum gloriose gestarum omni iucunditate viris fortibus
gratior ea ad modum verecundiae replicare, quae divinitus delata sorte vincendi et ante
proelia et in ipso correximus fervore pugnarum, Romanae rei fidissimi defensores.
Quid enim
tam pulchrum tamque posteritatis memoriae iusta ratione mandandum quam, ut miles strenue
factis, ductor prudenter consultis exultet?
<milestone unit="par" n="27"/>Persultabat 
Illyricum furor hostilis absentiam nostram inanitate tumenti despiciens, dum Italos
tueremur et Gallos, variisque discursibus vastabat extima limitum nunc cavatis roboribus,
aliquotiens peragrans pedibus flumina, non congressibus nec armis fretus aut viribus, sed
latrociniis assuetus occultis, astu et ludificandi varietate, iam inde ab instituta gente
nostris quoque maioribus formidatus; quae longius disparati, qua ferri poterant, tulimus
leviores iacturas efficacia ducum vitari posse sperantes.
<milestone unit="par" n="28"/>Vbi vero per licentiam scandens in maius ad funestas provinciarum clades erepsit et
crebras, communitis aditibus Raeticis tutelaque pervigili Galliarum securitate fundata
terrore nullo relicto post terga venimus in <placeName>Pannonias</placeName>, si placuerit numini sempiterno,
labentia firmaturi; cunctisque paratis, ut nostis, vere adulto egressi arripuimus
negotiorum maximas moles: primum ne struendo textis compagibus ponti telorum officeret
multitudo, quo opera levi perfecto visis terris hostilibus et calcatis obstinatis ad mortem
animis conatos resistere Sarmatas absque nostrorum dispendio stravimus parique petulantia
ruentes in agmina nobilium legionum Quados Sarmatis adiumenta ferentes attrivimus.
Qui post
aerumnosa dispendia inter discursus et repugnandi minaces anhelitus, quid nostra valeat
virtus, experti manus ad dimicandum aptatas armorum abiecto munimine pone terga vinxerunt
restareque solam salutem contemplantes in precibus affusi sunt vestigiis Augusti clementis,
cuius proelia saepe compererant exitus habuisse felices.
<milestone unit="par" n="29"/>His 
sequestratis Limigantes quoque fortitudine superavimus pari interfectisque pluribus alios
periculi declinatio adegit suffugia petere latebrarum palustrium.
<milestone unit="par" n="30"/>Hisque secundo finitis eventu lenitatis tempus aderat tempestivae.
Limigantes ad
loca migrare compulimus longe discreta, ne in perniciem nostrorum se commovere possent
ulterius, et pepercimus plurimis et Zizaim praefecimus Liberis dicatum nobis futurum et
fidum plus aestimantes creare quam auferre barbaris regem hoc decore augente sollemnitatem,
quod isdem quoque rector tributus antehac electus est et acceptus.
<milestone unit="par" n="31"/>Quadruplex igitur praemium, quod unus procinctus absolvit, nos quaesivimus et res
publica, primo ultione parta de grassatoribus noxiis; deinde quod vobis abunde sufficient
ex hostibus captivi, his enim virtutem oportet esse contentam, quae sudore quaesivit et
dexteris. 
<milestone unit="par" n="32"/>Nobis amplae facultates opumque sunt magni
thesauri, integra omnium patrimonia nostri labores et fortitudo servarint.
Hoc enim boni
principis menti, hoc successibus congruit prosperis.
<milestone unit="par" n="33"/>Postremo ego quoque hostilis vocabuli spolium prae me fero, secundo Sarmatici cognomentum,
quod vos unum idemque sentientes mihi - ne sit adrogans dicere - merito tribuistis."
<milestone unit="par" n="34"/>Post hunc dicendi finem contio omnis alacrior solito aucta
spe potiorum et lucri vocibus festis in laudes imperatoris assurgens deumque ex usu testata
non posse Constantium vinci tentoria repetit laeta.
Et reductus imperator ad regiam otioque
bidui recreatus <placeName>Sirmium</placeName> cum pompa triumphali regressus est et militares numeri destinatas
remearunt sedes.
<lb/></p>
       </div>
       <div type="cap" n="14">
        <p>
         <milestone unit="par" n="1"/>Hisce isdem diebus Prosper et Spectatus atque Eustathius
legati ad Persas, ut supra docuimus, missi Ctesifonta reversum regem adiere litteras
perferentes imperatoris et munera poscebantque rebus integris pacem et mandatorum memores
nusquam ab utilitate Romanae rei maiestateque discedebant amicitiae foedus sub hac lege
firmari debere asseverantes, ne super turbando <placeName>Armeniae</placeName> vel <placeName>Mesopotamiae</placeName> statu quidquam
moveretur. 
<milestone unit="par" n="2"/>Diu igitur ibi morati, cum obstinatissimum regem
nisi harum regionum dominio sibi adiudicato obdurescentem ad suscipiendam cernerent pacem,
negotio redierunt infecto.
<milestone unit="par" n="3"/>Post quod id ipsum condicionum
robore pari impetraturi Lucillianus missus est comes et Procopius tunc notarius, qui postea
nodo quodam violentiae necessitatis astrictus ad res consurrexit novas.
<lb/></p>
       </div>
       </div>
       <div type="lib" n="XVIII">
        <head>MARCELLINI HISTORIAE LIBER XVIII </head>
        <div type="cap" n="1">
         <p>
          <milestone unit="par" n="1"/>Haec per orbis varias partes uno eodemque anno sunt gesta.
At in <placeName>Galliis</placeName> cum in meliore statu res essent et Eusebium atque Hypatium fratres
sublimarent vocabula consulum, Iulianus contextis successibus clarus apud hiberna
sequestratis interim sollicitudinibus bellicis haud minore cura provinciarum fortunis
multa conducentia disponebat diligenter observans, ne quem tributorum sarcina praegravaret
neve potentia praesumeret aliena aut hi versarentur in medio, quorum patrimonia publicae
clades augebant vel iudicum quisquam ab aequitate deviaret impune.
<milestone unit="par" n="2"/>Idque ea re levi labore correxit, quod ipse iurgia dirimens, ubi causarum cogebat
magnitudo vel personarum, erat indeclinabilis iustorum iniustorumque distinctor.
<milestone unit="par" n="3"/>Et licet multa sunt eius laudanda in huiusmodi
controversiis, unum tamen sufficiet poni, ad cuius similitudinem acta vel dicta sunt.
<milestone unit="par" n="4"/>Numerium Narbonensis paulo ante rectorem accusatum ut furem
inusitato censorio vigore pro tribunali palam admissis volentibus audiebat; qui cum
infitiatione defenderet obiecta nec posset in quoquam confutari, Delphidius, orator
acerrimus, vehementer eum impugnans documentorum inopia percitus exclamavit:"ecquis,
florentissime Caesar, nocens esse poterit usquam, si negare sufficiet?"
Contra quem
Iulianus prudenter motus ex tempore: "et quis", ait, "innocens esse poterit, si accusasse
sufficiet?" 
Et haec quidem et huiusmodi multa civilia.
<lb/></p>
        </div>
        <div type="cap" n="2">
         <p>
          <milestone unit="par" n="1"/>Egressurus autem ad procinctum urgentem, cum Alamannorum
pagos aliquos esse reputaret hostiles et ausuros immania, ni ipsi quoque ad ceterorum
sternerentur exempla, haerebat anxius, qua vi qua celeritate, cum primum ratio copiam
tribuisset, rumore praecurso terras eorum invaderet repentinus.
<milestone unit="par" n="2"/>Seditque tandem multa et varia cogitanti id temptare, quod utile probavit
eventus. 
Hariobaudem vacantem tribunum, fidei fortitudinisque notae, nullo conscio
legationis specie ad Hortarium miserat, regem iam pacatum, ut exinde facile ad collimitia
progressus eorum, in quos erant arma protinus commovenda, scitari possit, quid molirentur,
sermonis barbarici perquam gnarus.
<milestone unit="par" n="3"/>Quo fidenter ad haec
patranda digresso ipse anni tempore opportuno ad expeditionem undique milite convocato
profectus id inter potissima mature duxit implendum, ut ante proeliorum fervorem civitates
multo ante excisas ac vacuas introiret receptasque communiret, horrea quin etiam
exstrueret pro incensis, ubi condi possit annona a Brittannis sueta transferri.
<milestone unit="par" n="4"/>Et utrumque perfectum est spe omnium citius.
Nam et horrea veloci
opere surrexerunt alimentorumque in isdem satias condita et civitates occupatae sunt
septem: <placeName>Castra Herculis</placeName>, Quadriburgium, Tricensimae et <placeName>Novesium</placeName>, Bonna, <placeName>Antennacum</placeName> et
Vingo, ubi laeto quodam eventu etiam Florentius praefectus apparuit subito partem militum
ducens et commeatuum perferens copiam sufficientem usibus longis.
<milestone unit="par" n="5"/>Post haec impetrata restabat adigente necessitatum articulo receptarum urbium
moenia reparari nullo etiamtum interturbante; idque claris indiciis apparet ea tempestate
utilitati publicae metu barbaros oboedisse, rectoris amore Romanos.
<milestone unit="par" n="6"/>Reges ex pacto superioris anni aedificiis habilia multa suis misere carpentis et
auxiliarii milites semper munia spernentes huiusmodi ad obsequendi sedulitatem Iuliani
blanditiis deflexi quinquagenarias longioresque materias vexere cervicibus ingravate et
fabricandi ministeriis opem maximam contulerunt.
<milestone unit="par" n="7"/>Quae dum
diligenti maturantur effectu, Hariobaudes exploratis omnibus redit docuitque comperta.
Post cuius adventum incitatis viribus omnes venere Mogontiacum, ubi Florentio et Lupicino,
Severi successore, destinate certantibus per pontem illic constitutum transiri debere
renitebatur firmissime Caesar asserens pacatorum terras non debere calcari, ne, ut saepe
contigit, per incivilitatem militis occurrentia vastitantis abrupte foedera frangerentur.
<milestone unit="par" n="8"/>Alamanni tamen omnes, quos petebat exercitus, confine
periculum cogitantes Suomarium regem amicum nobis ex pactione praeterita monuerunt
minaciter, ut a transitu Romanos arceret.
Eius enim pagi <placeName>Rheni</placeName> ripis ulterioribus
adhaerebant. 
Quo testante resistere solum non posse in unum coacta barbara multitudo venit
prope Mogontiacum prohibitura viribus magnis exercitum, ne transmitteret flumen.
<milestone unit="par" n="9"/>Gemina itaque ratione visum est habile, quod suaserat
Caesar, ne pacatorum terrae corrumperentur neve renitente pugnacissima plebe pons cum
multorum discrimine iungeretur
<supplied><gap/></supplied>in locum ad compaginandum
pontem aptissimum.
<milestone unit="par" n="10"/>Quod hostes sollertissime contemplati
per contrarias ripas leniter incedentes, ubi nostros figere tentoria procul cernebant,
ipsi quoque noctes agebant exsomnes custodientes pervigili studio, ne transitus
temptaretur. 
<milestone unit="par" n="11"/>Verum cum nostri locum adventarent provisum,
vallo fossaque quievere circumdati et ascito Lupicino in consilium Caesar certis imperavit
tribunis, ut trecentenos pararent cum sudibus milites expeditos, quid agi quove iri
deberet, penitus ignorantes.
<milestone unit="par" n="12"/>Et collecti nocte provecta
impositique omnes, quos lusoriae naves quadraginta, quae tunc aderant solae, ceperunt,
decurrere iubentur per flumen adeo taciti, ut etiam remi suspenderentur, ne barbaros
sonitus excitaret undarum, atque mentis agilitate et corporum, dum hostes nostrorum ignes
observant, adversas perrupere milites ripas.
<milestone unit="par" n="13"/>Dum haec
celerantur, Hortarius rex nobis antea foederatus non novaturus quaedam, sed amicus
finitimis quoque suis reges omnes et regales et regulos ad convivium corrogatos retinuit
epulis ad usque vigiliam tertiam gentili more extentis; quos discedentes inde casu nostri
ex improviso adorti nec interficere nec corripere ullo genere potuerunt tenebrarum
equorumque adiumento, quo dubius impetus trusit, abreptos.
Lixas vero vel servos, qui eos
pedibus sequebantur, nisi quos exemit discrimine temporis obscuritas, occiderunt.
<milestone unit="par" n="14"/>Cognito denique Romanorum transitu, qui tunc perque
expeditiones praeteritas ibi levamen sumere laborum opinabantur, ubi hostem contingeret
inveniri, perculsi reges eorumque populi, qui pontem ne strueretur studio servabant
intento, metu exhorrescentes diffuse vertuntur in pedes et indomito furore sedato
necessitudines opesque suas transferre longius festinabant.
Statimque difficultate omni
depulsa ponte constrato sollicitarum gentium opinione praeventa visus in barbarico miles
per Hortarii regna transibat intacta

<milestone unit="par" n="15"/>Vbi vero terras
infestorum etiamtum tetigit regum, urens omnia rapiensque per medium rebellium solum
grassabatur intrepidus.
Postque saepimenta fragilium penatium inflammata et obtruncatam
hominum multitudinem visosque cadentes multos aliosque supplicantes cum ventum fuisset ad
regionem, cui Capellatii vel Palas nomen est, ubi terminales lapides Romanorum et
Burgundiorum confinia distinguebant, castra sunt posita ea propter, ut Macrianus et
Hariobaudus, germani fratres et reges, susciperentur impavidi, qui propinquare sibi
perniciem sentientes venerant pacem anxiis animis precaturi.
<milestone unit="par" n="16"/>Post quos statim rex quoque Vadomarius venit, cuius erat domicilium contra <placeName>Rauracos</placeName>
scriptisque Constantii principis, quibus commendatus est artius, allegatis leniter
susceptus est, ut decebat, olim ab Augusto in clientelam rei Romanae susceptus.
<milestone unit="par" n="17"/>Et Macrianus quidem cum fratre inter aquilas admissus et signa
stupebat armorum viriumque varium decus visa tunc primitus proque suis orabat.
Vadomarius 
vero nostris coalitus utpote vicinus limiti mirabatur quidem apparatum ambitiosi
procinctus, sed vidisse se talia saepe ab adolescentia meminerat prima.
<milestone unit="par" n="18"/>Libratis denique diu consiliis concordi assensione cunctorum Macriano
quidem et Hariobaudo pax est attributa, Vadomario vero, qui suam locaturus securitatem in
tuto et legationis nomine precator venerat pro Vrio et Vrsicino et Vestralpo regibus pacem
itidem obsecrans, interim responderi non poterat, ne, ut sunt fluxioris fidei barbari,
post abitum recreati nostrorum parum acquiescerent per alios impetratis.
<milestone unit="par" n="19"/>Sed cum ipsi quoque missis legatis post messes incensas et habitacula
captosque plures et interfectos ita supplicarent tamquam ipsi haec deliquissent in
nostros, pacem condicionum similitudine meruerunt.
Inter quas id festinatum est maxime, ut
captivos restituerent omnes, quos rapuerant excursibus crebris.
<lb/></p>
        </div>
        <div type="cap" n="3">
         <p>
          <milestone unit="par" n="1"/>Haec dum in <placeName>Galliis</placeName> caelestis corrigit cura, in comitatu
Augusti turbo novarum exoritur rerum a primordiis levibus ad luctus et lamenta progressus.
In domo Barbationis pedestris militiae tunc rectoris examen apes textuere perspicuum.
Superque hoc ei prodigiorum gnaros sollicite consulenti discrimen magnum portendi
responsum est, coniectura videlicet tali, quod hae volucres post compositas sedes opesque
congestas fumo pelluntur et turbulento sonitu cymbalorum.
<milestone unit="par" n="2"/>Huic uxor erat <placeName>Assyria</placeName> nomine nec taciturna nec prudens, quae eo ad expeditionem profecto
et multiplici metu suspenso ob ea, quae meminerat sibi praedicta, perculsa vanitate
muliebri ancilla ascita notarum perita, quam a patrimonio Silvani possederat, ad maritum
scripsit intempestive velut flens obtestans, ne post obitum Constanti propinquantem in
imperium ipse, ut sperabat, admissus despecta se anteponeret Eusebiae matrimonium tunc
reginae, decore corporis inter multas feminas excellentis.
<milestone unit="par" n="3"/>Quibus litteris occulte, quantum fieri potuit, missis ancilla, quae domina dictante
perscripserat, reversis omnibus e procinctu exemplum ferens ad Arbitionem noctis prima
quiete confugit avideque suscepta chartulam prodidit.
<milestone unit="par" n="4"/>Hocque 
indicio ille confisus, ut erat ad criminandum aptissimus, principi detulit atque ex usu
nec mora ulla negotio tributa nec quiete Barbatio epistulam suscepisse confessus et mulier
scripsisse documento convicta non levi cervicibus interiere praecisis.
<milestone unit="par" n="5"/>Hisque punitis quaestiones longe serpebant vexatique multi nocentes
sunt et innocentes.
Inter quos etiam Valentinus ex primicerio protectorum tribunus ut
conscius inter complures alios tortus aliquotiens supervixit penitus, quid erat gestum,
ignorans. 
Ideoque ad iniuriae periculique compensationem ducis in Illyrico meruit
potestatem. 
<milestone unit="par" n="6"/>Erat autem idem Barbatio subagrestis
arrogantisque propositi, ea re multis exosus, quo et, dum domesticos protectores sub Gallo
regeret Caesare, proditor erat et perfidus et post eius excessum nobilioris militiae fastu
elatus in Iulianum itidem Caesarem paria confingebat crebroque detestantibus bonis sub
Augusti patulis auribus multa garriebat et saeva,
<milestone unit="par" n="7"/>ignorans 
profecto veteris Aristotelis sapiens dictum, qui Callisthenem sectatorem et propinquum
suum ad regem Alexandrum mittens ei saepe mandabat, ut quam rarissime et iucunde apud
hominem loqueretur vitae potestatem et necis in acie linguae portantem.
<milestone unit="par" n="8"/>Ne sit hoc mirum homines profutura discernere nonnumquam et nocentia,
quorum mentes cognatas caelestibus arbitramur, animalia ratione carentia salutem suam
interdum alto tueri silentio solent, ut exemplum est hoc perquam notum.
<milestone unit="par" n="9"/>Linquentes orientem anseres ob calorem plagamque petentes occiduam,
cum montem penetrare coeperint Taurum aquilis abundantem, timentes fortissimas volucres
rostra lapillis occludunt, ne eis eliciat vel necessitas extrema clangorem, isdemque
collibus agiliore volatu transcursis proiciunt calculos atque ita securius pergunt.
<lb/></p>
        </div>
        <div type="cap" n="4">
         <p>
          <milestone unit="par" n="1"/>Dum apud <placeName>Sirmium</placeName> haec diligentia quaeruntur impensa,
orientis fortuna periculorum terribiles tubas reflabat.
Rex enim Persidis ferarum gentium,
quas placarat, adiumentis accinctus augendique regni cupiditate supra homines flagrans
arma viresque parabat et commeatus consilia tartareis manibus miscens et superstitiones
omnes consulens de futuris hisque satis collectis pervadere cuncta prima verni temperie
cogitabat. 
<milestone unit="par" n="2"/>Et cum haec primo rumores, dein nuntii certi
perferrent omnesque suspensos adventantium calamitatum complicaret magna formido,
Comitatensis fabrica eandem incudem, ut dicitur, diu noctuque tundendo ad spadonum
arbitrium imperatori suspicaci ac timido intendebat Vrsicinum velut vultus Gorgonei
torvitatem haec saepe taliaque replicans, quod interempto Silvano quasi penuria meliorum
ad tuendas partes eoas denuo missus altius anhelabat.
<milestone unit="par" n="3"/>Hac 
autem assentandi nimia foeditate mercari complures nitebantur Eusebi favorem, cubiculi
tunc praepositi, apud quem, si vere dici debeat, multa Constantius potuit, ante dicti
magistri equitum salutem acriter impugnantis ratione bifaria, quod omnium solus nec opes
eius augebat ut ceteri et domo sua non cederet <placeName>Antiochiae</placeName>, quam molestissime flagitabat.
<milestone unit="par" n="4"/>Qui ut coluber copia virus exuberans natorum multitudinem
etimatum aegre serpentium excitans ad nocendum emittebat cubicularios iam adultos, ut
inter ministeria vitae secretioris gracilitate vocis semper puerilis et blandae apud
principis aures nimium patulas existimationem viri fortis invidia gravi pulsarent.
Et 
brevi iussa fecerunt.
<milestone unit="par" n="5"/>Horum et similium taedio iuvat veterem
laudare Domitianum, qui licet patris fratrisque dissimilis memoriam nominis sui
inexpiabili detestatione perfudit, tamen receptissima inclaruit lege, qua minaciter
interdixerat, ne inter terminos iurisdictionis Romanae castraret quisquam puerum; quod ni
contigisset, quis eorum ferret examina, quorum raritas difficile toleratur?
<milestone unit="par" n="6"/>Actum est tamen cautius, ne, ut fingebat, rursus accitus idem
Vrsicinus metu cuncta turbaret, sed, cum fors copiam detulisset, raperetur ad mortem.
<milestone unit="par" n="7"/>Haec operientibus illis et ancipiti cogitatione districtis
nobis apud <placeName>Samosatam</placeName>, Commageni quondam regni clarissimam sedem, parumper morantibus
repente novi motus rumoribus densis audiuntur et certis.
Quos docebit orationis
progrediens textus.
<lb/></p>
        </div>
        <div type="cap" n="5">
         <p>
          <milestone unit="par" n="1"/>Antoninus quidam ex mercatore opulento rationarius apparitor
<placeName>Mesopotamiae</placeName> ducis, tunc protector exercitatus et prudens perque omnes illas notissimus
terras, aviditate quorundam nexus ingentibus damnis, cum iurgando contra potentes se magis
magisque iniustitia frangi contemplaretur ad deferendam potioribus gratiam, qui spectabant
negotium, inclinatis, ne contra acumina calcitraret, flexus in blanditias molliores
confessusque debitum per colludia in nomen fisci translatum iamque ausurus immania
rimabatur tectius rei publicae membra totius et utriusque linguae litteras sciens circa
ratiocinia versabatur, qui vel quarum virium milites ubi agant vel procinctus tempore quo
sint venturi, describens itidem armorum et commeatuum copiae aliaque usui bello futura an
abunde suppetant, indefessa scitatione percontans.
<milestone unit="par" n="2"/>Et dum
totius orientis didicisset interna virorum stipendiique parte maxima per Illyricum
distributa, ubi distinebatur ex negotiis seriis imperator, allapsuro iam praestituto die
solvendae pecuniae, quam per syngrapham debere se confiteri vi metuque compulsus est, cum
omnibus se prospiceret undique periculis opprimendum largitionum comite ad alterius
gratiam infestius perurgente, fugam ad Persas cum coniuge, liberis et omni vinculo
caritatum ingenti molimine conabatur.
<milestone unit="par" n="3"/>Atque ut lateret
stationarios milites, fundum in Hiaspide, qui locus Tigridis fluentis alluitur, pretio non
magno mercatur.
Hocque commento cum nullus causam veniendi ad extremas Romani limitis
partes iam possessorem cum plurimis auderet exigere, per familiares fidos peritosque nandi
occultis saepe colloquiis cum Tamsapore habitis, qui tractus omnes adversos ducis
potestate tunc tuebatur, et antea cognitus misso a Persicis castris auxilio virorum
pernicium lembis impositus cum omni penatium dulcedine nocte concubia transfretatur ex
contraria specie Zopyri illius similis Babylonii proditoris.
<milestone unit="par" n="4"/><placeName>Rebus</placeName> per <placeName>Mesopotamiam</placeName> in hunc statum deductis Palatina cohors palinodiam in exitium
concinens nostrum invenit tandem amplam nocendi fortissimo viro auctore et incitatore
coetu spadonum, qui feri et acidi semper carentesque necessitudinibus ceteris divitias
solas ut filiolas iucundissimas amplectuntur.
<milestone unit="par" n="5"/>Stetitque 
sententia, ut Sabinianus cultus quidem senex et bene nummatus, sed imbellis et ignavus et
ab impetranda magisterii dignitate per obscuritatem adhuc longe discretus praeficiendus
eois partibus mitteretur, Vrsicinus vero curaturus pedestrem militiam et successurus
Barbationi ad comitatum reverteretur, quo praesens rerum novarum avidus concitor, ut
iactabant, a gravibus inimicis et metuendis incesseretur.
<milestone unit="par" n="6"/>Dum haec in castris Constantii quasi per lustra aguntur et scaenam et diribitores
venundatae subito potestatis pretium per potiores diffunditant domos, Antoninus ad regis
hiberna perductus aventer suscipitur et apicis nobilitatus auctoritate, quo honore
participantur mensae regales et meritorum apud Persas ad suadendum ferendasque sententias
in contionibus ora panduntur, non contis nec remulco, ut aiunt, id est non flexiloquis
ambagibus vel obscuris, sed velificatione plena in rem publicam ferebatur eundemque
incitans regem, ut quondam Maharbal lentitudinis increpans Hannibalem posse eum vincere,
sed victoria uti nescire assidue praedicabat.
<milestone unit="par" n="7"/>Educatus enim
in medio ut rerum omnium gnarus auditorum nanctus vegetos sensus et aurium delenimenta
captantes nec laudantium, sed secundum Homericos Phaeacas cum silentio admirantium iam
inde quadragesimi anni memoria replicabat post bellorum assiduos casus et maxime apud
<placeName>Hileiam</placeName> et Singaram, ubi acerrima illa nocturna concertatione pugnatum est, nostrorum
copiis ingenti strage confossis quasi dirimente quodam medio fetiali, Persas nondum
<placeName>Edessam</placeName> nec pontes <placeName>Euphratis</placeName> tetigisse victores, quos armipotentia fretos successibusque
magnificis ita dilatasse decuerat regna, ut
<supplied><gap/></supplied>arent, eo maxime
tempore, quo diuturnis bellorum civilium motibus sanguis utrimque Romani roboris
fundebatur. 
<milestone unit="par" n="8"/>His ac talibus subinde inter epulas sobrius
perfuga, ubi de apparatu bellorum et seriis rebus apud eos Graiorum more veterum
consultatur, regem incendebat ardentem, ut exacta hieme statim arma fretus fortunae suae
magnitudine concitaret, ipse quoque in multis ac necessariis operam suam fidenter
promittens. 
<lb/></p>
        </div>
        <div type="cap" n="6">
         <p>
          <milestone unit="par" n="1"/>Sub isdem fere diebus Sabinianus adepta repentina potestate
sufflatus et <placeName>Ciliciae</placeName> fines ingressus decessori suo principis litteras dedit hortantis, ut
ad comitatum dignitate afficiendus superiore citius properaret eo necessitatum articulo,
quo etiam, si apud <placeName>Thylen</placeName> moraretur Vrsicinus, acciri eum magnitudo rerum ratione
probabili flagitabat utpote disciplinae veteris et longo usu bellandi artis Persicae
scientissimum. 
<milestone unit="par" n="2"/>Quo rumore provinciis percitis ordines
civitatum et populi decretis et acclamationibus densis iniecta manu detinebant paene
publicum defensorem memores, quod relictus ad sui tutelam cum inerti et umbratili milite
nihil amiserat per decennium, simul metuentes saluti, quod tempore dubio remoto illo
advenisse hominem compererant inertissimum.
<milestone unit="par" n="3"/>Credimus (neque
enim dubium est) per aerios tramites famam praepetem volitare, cuius indicio haec gesta
pandente consiliorum apud Persas summa proponebatur; et multis ultro citroque deliberatis
placuit Antonino suadente, ut Vrsicino procul amoto despectoque novello duce posthabitis
civitatum perniciosis obsidiis perrumperetur <placeName>Euphrates</placeName> ireturque prorsus, ut occupari
possint provinciae fama celeritate praeventa omnibus ante bellis nisi temporibus Gallieni
intactae paceque longissima locupletes, cuius rei prosperante deo ductorem commodissimum
fore spondebat.
<milestone unit="par" n="4"/>Laudato firmatoque concordi omnium voluntate
consilio conversisque universis ad ea, quae erant citius congerenda, commeatus, milites,
arma ceteraque instrumenta, quae poscebat procinctus adventans, perpetua hieme parabantur.
<milestone unit="par" n="5"/>Nos interea paulisper cis Taurum morati ex imperio ad
partes <placeName>Italiae</placeName> festinantes prope flumen venimus <placeName>Hebrum</placeName> ex Odrysarum montibus decurrentem
ibique principis scripta suscepimus iubentia omni causatione posthabita reverti
<placeName>Mesopotamiam</placeName> sine apparitione ulla expeditionem curaturi periculosam ad alium omni
potestate translata.
<milestone unit="par" n="6"/>Quod ideo per molestos formatores
imperii struebatur, ut, si Persae frustra habiti redissent ad sua, ducis novi virtuti
facinus assignaretur egregium, si fortuna sequior ingruisset, Vrsicinus reus proditor rei
publicae deferretur.
<milestone unit="par" n="7"/>Agitatis itaque rationibus diu cunctati
reversique fastidii plenum Sabinianum invenimus, hominem mediocris staturae et parvi
angustique animi, vix sine turpi metu sufficientem ad levem convivii, nedum proelii
strepitum perferendum.
<milestone unit="par" n="8"/>Tamen quoniam speculatores apparatus
omnes apud hostes fervere constanti asseveratione perfugis concinentibus affirmabant,
oscitante homunculo <placeName>Nisibin</placeName> propere venimus utilia paraturi, ne dissimulantes obsidium
Persae civitati supervenirent incautae.
<milestone unit="par" n="9"/>Dumque intra muros
maturanda perurgerentur, fumus micantesque ignes assidue Tigride per <placeName>Castra Maurorum</placeName> et
Sisara et collimitia reliqua ad usque civitatem continui perlucebant solito crebriores
erupisse hostium vastatorias manus superato flumine permonstrantes.
<milestone unit="par" n="10"/>Qua causa ne occuparentur itinera, celeri cursu praegressi cum ad secundum
lapidem venissemus, liberalis formae puerum torquatum, ut coniectabamus, octennem in
aggeris medio vidimus heiulantem, ingenui cuiusdam filium, ut aiebat; quem mater, dum
imminentium hostium terrore percita fugeret, impeditior trepidando reliquerat solum.
Hunc 
dum imperatu ducis miserati commoti impositum equo prae me ferens ad civitatem reduco,
circumvallato murorum ambitu praedatores latius vagabantur.
<milestone unit="par" n="11"/>Et quia me obsidionales aerumnae terrebant, intra semiclausam posticam exposito puero
nostrorum agmen agilitate volucri repetebam exanimis nec multum fuit, quin caperer.
<milestone unit="par" n="12"/>Nam cum Abdigildum quendam tribunum fugientem cum calone
ala sequeretur hostilis lapsoque per fugam domino servum deprehensum, cum ego rapido ictu
transirem, interrogassent, quisnam provectus sit iudex, audissentque Vrsicinum paulo ante
urbem ingressum montem <placeName>Izalam</placeName> petere, occiso indice in unum quaesiti complures nos
irrequietis cursibus sectabantur.
<milestone unit="par" n="13"/>Quos cum iumenti
agilitate praegressus apud <placeName>Amudin</placeName>, munimentum infirmum, dispersis per pabulum equis
recubantes nostros securius invenissem, porrecto extentius brachio et summitatibus sagi
contortis elatius adesse hostes signo solito demonstrabam isdemque iunctus impetu communi
ferebar equo iam fatiscente.
<milestone unit="par" n="14"/>Terrebat autem nos plenilunium
noctis et planities supina camporum nulla, si occupasset artior casus, latibula praebere
sufficiens, ubi nec arbores nec frutecta nec quicquam praeter herbas humiles visebatur.
<milestone unit="par" n="15"/>Excogitatum est ergo, ut ardente superposita lampade et
circumligata, ne rueret, iumentum solum, quod eam vehebat, solutum sine rectore laevorsus
ire permitteretur, cum nos ad montanos excessus dextra positos tenderemus, ut praelucere
sebalem facem duci lenius gradienti Persae credentes eum tenerent potissimum cursum; quod
ni fuisset praevisum, circumventi et capti sub dicionem venissemus hostilem.
<milestone unit="par" n="16"/>Hoc extracti periculo cum ad nemorosum quendam locum vineis
arbustisque pomiferis consitum <placeName>Meiacarire</placeName> nomine venissemus, cui fontes dedere vocabulum
gelidi, lapsis accolis omnibus solum in remoto secessu latentem invenimus militem, qui
oblatus duci et locutus varia prae timore ideoque suspectus adigente metu, qui
intentabatur, pandit rerum integram fidem docetque, quod apud Parisios natus in <placeName>Galliis</placeName> et
equestri militans turma vindictam quondam commissi facinoris timens ad Persas abierat
profugus exindeque morum probitate spectata sortita coniuge liberisque susceptis
speculatorem se missum ad nostra saepe veros nuntios reportasse.
At nunc se a Tamsapore et
Nohodare optimatibus missum, qui catervas ductaverant praedatorum, ad eos redire, quae
didicerat, perlaturum.
Post haec adiectis, quae agi in parte diversa norat, occiditur.
<milestone unit="par" n="17"/>Proinde curarum crescente sollicitudine inde passibus
citis <placeName>Amidam</placeName> pro temporis copia venimus, civitatem postea secutis cladibus inclutam.
Quo 
reversis exploratoribus nostris in vaginae internis notarum figuris membranam repperimus
scriptam a Procopio ad nos perferri mandatam, quem legatum ad Persas antea missum cum
comite Lucilliano praedixi haec consulto obscurius indicantem, ne captis baiulis sensuque
intellecto scriptorum excitaretur materia funestissima.
<milestone unit="par" n="18"/>"Amendatis procul Graiorum legatis forsitan et necandis rex ille longaevus non contentus
Hellesponto iunctis Grenici et Rhyndaci pontibus Asiam cum numerosis populis pervasurus
adveniet, suopte ingenio irritabilis et asperrimus, auctore et incensore Hadriani quondam
Romani principis successore; actum et conclamatum est, ni caverit Graecia".
<milestone unit="par" n="19"/>Qui textus significabat Persarum regem transitis fluminibus <placeName>Anzaba</placeName> et
Tigride Antonino hortante dominium orientis affectare totius.
His ob perplexitatem nimiam
aegerrime lectis consilium suscipitur prudens.
<milestone unit="par" n="20"/>Erat eo
tempore satrapa <placeName>Corduenae</placeName>, quae obtemperabat potestati Persarum, Iovinianus nomine
appellatus in solo Romano, adolescens nobiscum occulte sentiens ea gratia, quod obsidatus
sorte in <placeName>Syriis</placeName> detentus et dulcedine liberalium studiorum illectus remeare ad nostra
ardenti desiderio gestiebat.
<milestone unit="par" n="21"/>Ad hunc missus ego cum
centurione quodam fidissimo exploratius noscendi gratia, quae gerebantur, per avios montes
angustiasque praecipites veni.
Visusque et agnitus comiterque susceptus causam praesentiae
meae uni illi confessus adiuncto taciturno aliquo locorum perito mittor ad praecelsas
rupes exinde longe distantes, unde, nisi oculorum deficeret acies, ad quinquagesimum usque
lapidem quodvis etiam minutissimum apparebat.
<milestone unit="par" n="22"/>Ibi morati
integrum biduum, cum sol tertius affulsisset, cernebamus terrarum omnes ambitus subiectos,
quos horizontas appellamus, agminibus oppletos innumeris et antegressum regem vestis
claritudine rutilantem.
Quem iuxta laevus incedebat Grumbates, Chionitarum rex nobilis,
aetate quidem media rugosisque membris, sed mente quadam grandifica multisque victoriarum
insignibus nobilis; dextra rex Albanorum, pari loco atque honore sublimis; post duces
varii, auctoritate et potestatibus eminentes, quos ordinum omnium multitudo sequebatur ex
vicinarum gentium roboribus lecta, ad tolerandam rerum asperitatem diuturnis casibus
erudita. 
<milestone unit="par" n="23"/>Quo usque nobis Doriscum, <placeName>Thraciae</placeName> oppidum, et
agminatim intra consaepta exercitus recensetos, Graecia fabulosa, narrabis?
Cum nos cauti
vel, ut verius dixerim, timidi nihil exaggeremus praeter ea, quae fidei testimonia neque
dubia neque incerta monstrarunt.
<lb/></p>
        </div>
        <div type="cap" n="7">
         <p>
          <milestone unit="par" n="1"/>Postquam reges Nineve, <placeName>Adiabenae</placeName> ingenti civitate,
transmissa in medio pontis <placeName>Anzabae</placeName> hostiis caesis extisque prosperantibus transiere
laetissimi, coniectantes nos residuam plebem omnem aegre penetrare post triduum posse
citius exinde ad satrapen reversi quievimus hospitalibus officiis recreati.
<milestone unit="par" n="2"/>Vnde per loca itidem deserta et sola magno necessitatis ducente
solacio celerius, quam potuit sperari, reversi confirmavimus animos haesitantium unum e
navalibus pontem transisse reges absque ulla circumitione perdoctos.
<milestone unit="par" n="3"/>Extemplo igitur equites citi mittuntur ad Cassianum <placeName>Mesopotamiae</placeName> ducem
rectoremque provinciae tunc Euphronium compulsuri agrestes cum familiis et pecoribus
universis ad tutiora transire et agiliter deseri Carrhas, oppidum invalidis circumdatum
muris; super his campos omnes incendi, ne pabulorum suppeteret copia.
<milestone unit="par" n="4"/>Et imperatis sine mora completis iniecto igni furentis elementi vis
maxima frumenta omnia, cum iam stipula flaventi turgerent, herbasque pubentes ita
contorruit, ut ad usque <placeName>Euphraten</placeName> ab ipsis marginibus Tigridis nihil viride cerneretur.
Tunc exustae sunt ferae complures maximeque leones per ea loca saevientes immaniter
consumi vel caecari sueti paulatim hoc modo.
<milestone unit="par" n="5"/>Inter 
harundineta <placeName>Mesopotamiae</placeName> fluminum et frutecta leones vagantur innumeri, clementia hiemis
ibi mollissimae semper innocui.
At ubi solis radiis exarserit tempus, in regionibus aestu
ambustis vapore sideris et magnitudine culicum agitantur, quorum examinibus per eas terras
referta sunt omnia.
Et quoniam oculos quasi umida et lucentia membra eaedem appetunt
volucres palpebrarum libramentis mordicus insidentes, idem leones cruciati diutius aut
fluminibus mersi sorbentur, ad quae remedii causa confugiunt, aut amissis oculis, quos
unguibus crebro lacerantes effodiunt, immanius efferascunt; quod ni fieret, universus
oriens huiusmodi bestiis abundaret.
<milestone unit="par" n="6"/>Dum campi cremantur, ut
dictum est, tribuni cum protectoribus missi citerioris ripas <placeName>Euphratis</placeName> castellis et
praeacutis sudibus omnique praesidiorum genere communibant tormenta, qua parum erat
voraginosum, locis opportunis aptantes.
<milestone unit="par" n="7"/>Dum haec celerantur,
Sabinianus inter rapienda momenta periculorum communium lectissimus moderator belli
internecivi per Edessena sepulchra quasi fundata cum mortuis pace nihil formidans more
vitae remissioris fluxius agens militari pyrrice sonantibus modulis pro histrionicis
gestibus in silentio summo delectabatur ominoso sane et incepto et loco, cum haec et
huiusmodi factu dictuque tristia futuros praenuntiantia motus vitare optimum quemque
debere saeculi progressione discamus.
<milestone unit="par" n="8"/>Interea reges <placeName>Nisibi</placeName>
pro stratione vili transmissa incendiis arida nutrimentorum varietate crescentibus
fugitantes inopiam pabuli sub montium pedibus per valles gramineas incedebant.
<milestone unit="par" n="9"/>Cumque <placeName>Bebasen</placeName> villam venissent, unde ad <placeName>Constantinam</placeName> usque oppidum,
quod centesimo lapide disparatur, arescunt omnia siti perpetua, nisi quod in puteis aqua
repperitur exilis, quid agerent, diu cunctati iamque suorum duritiae fiducia transituri
exploratore fido docente cognoscunt <placeName>Euphratem</placeName> nivibus tabefactis inflatum late fusis
gurgitibus evagari ideoque vado nequaquam posse transiri.
<milestone unit="par" n="10"/>Convertuntur ergo ad ea, quae amplectenda fortuita daret occasio, spe concepta praeter
opinionem exclusi ac proposito pro abrupto rerum praesentium statu urgenti consilio
Antoninus dicere, quid sentiat, iussus orditur flecti iter suadens in dexterum latus, ut
per longiorem circumitum omnium rerum usu regionum feracium et consideratione ea, qua
rectus pergeret hostis, adhuc intactarum castra duo praesidiaria <placeName>Barzalo</placeName> et Claudias
peterentur sese ductante, ubi tenuis fluvius prope originem et angustus nullisque adhuc
aquis advenis adolescens facile penetrari poterit ut vadosus.
<milestone unit="par" n="11"/>His auditis laudatoque suasore et iusso ducere, qua norat, agmina cuncta ab instituto
itinere conversa praevium sequebantur.
<lb/></p>
        </div>
        <div type="cap" n="8">
         <p>
          <milestone unit="par" n="1"/>Quo certis speculationibus cognito nos disposuimus properare
<placeName>Samosata</placeName>, ut superato exinde flumine pontiumque apud <placeName>Zeugma</placeName> et <placeName>Capersanam</placeName> iuncturis
abscisis hostiles impetus, si iuvisset fors ulla, repelleremus.
<milestone unit="par" n="2"/>Sed contigit atrox et silentio omni dedecus obruendum.
Namque duarum turmarum
equites circiter septingenti ad subsidium <placeName>Mesopotamiae</placeName> recens ex Illyrico missi enerves et
timidi praesidium per eos tractus agentes nocturnasque paventes insidias ab aggeribus
publicis vesperi, quando custodiri magis omnes tramites conveniret, longius discedebant.
<milestone unit="par" n="3"/>Hocque observato eos vino oppressos et somno viginti milia
fere Persarum Tamsapore et Nohodare ductantibus nullo prospiciente transgressa post
tumulos celsos vicinos <placeName>Amidae</placeName> occultabantur armata.
<milestone unit="par" n="4"/>Moxque, 
ut dictum est, cum abituri <placeName>Samosata</placeName> luce etiamtum dubia pergeremus, ab alta quadam specula
radiantium armorum splendore perstricti hostesque adesse excitatius clamitantes signo
dato, quod ad proelium solet hortari, restitimus conglobati nec fugam capessere, cum
essent iam in contuitu, qui sectarentur, nec congredi cum hoste equitatu et numero
praevalente metu indubitatae mortis cautum existimantes.
<milestone unit="par" n="5"/>Denique ex ultima necessitate manibus iam conserendis, cum, quid agi oporteat,
cunctaremur, occiduntur quidam nostrorum temere procursantes et urgente utraque parte
Antoninus ambitiosius praegrediens agmen ab Vrsicino agnitus et obiurgatorio sonu vocis
increpitus proditorque et nefarius appellatus sublata tiara, quam capiti summo ferebat
honoris insigne, desiluit equo curvatisque membris humum vultu paene contingens salutavit
patronum appellans et dominum manus post terga conectens, quod apud <placeName>Assyrios</placeName> supplicis
indicat formam,
<milestone unit="par" n="6"/>et "ignosce mihi", inquit, "amplissime
comes, necessitate, non voluntate ad haec, quae novi, scelesta, prolapso.
Egere me
praecipitem iniqui flagitatores, ut nosti, quorum avaritiae ne tua quidem excelsa illa
fortuna propugnans miseriis meis potuit refragari.
"Simul haec dicens e medio prospectu
abscessit non aversus, sed, dum evanesceret, verecunde retrogradiens et pectus ostentans.
<milestone unit="par" n="7"/>Quae dum in curriculo semihorae aguntur, postsignani
nostri, qui tenebant editiora collis, exclamant aliam catafractorum multitudinem equitum
pone visam celeritate quam maxima propinquare.
<milestone unit="par" n="8"/>Atque, ut in
rebus solent afflictis, ambigentes, cuinam deberet aut posset occurri, trudente pondere
plebis immensae passim, qua cuique proximum videbatur, diffundimur universi, dumque se
quisque expedire discrimine magno conatur, sparsim disiecti hosti concursatori miscemur.
<milestone unit="par" n="9"/>Itaque spreta iam vivendi cupiditate fortiter decernentes
ad ripas pellimur Tigridis alte excisas.
Vnde quidam praecipites pulsi implicantibus armis
haeserunt, ubi vadosus est amnis, alii lacunarum hausti vertigine vorabantur, nonnulli cum
hoste congressi vario eventu certabant, quidam cuneorum densitate perterriti petebant
proximos Tauri montis excessus.
<milestone unit="par" n="10"/>Inter quos dux ipse agnitus
pugnatorumque mole circumdatus cum Aiadalthe tribuno caloneque uno equi celeritate ereptus
abscessit. 
<milestone unit="par" n="11"/>Mihi dum avius ab itinere comitum, quid agerem,
circumspicio, Verinianus domesticus protector occurrit femur sagitta confixus; quam dum
avellere obtestante collega conarer, cinctus undique antecedentibus Persis civitatem
petebam anhelo cursu rependo ex eo latere, quo incessebamur, in arduo sitam unoque ascensu
perangusto meabilem, quem scissis collibus molinae ad calles aptandas aedificatae densius
constringebant. 
<milestone unit="par" n="12"/>Hic mixti cum Persis eodem ictu
procurrentibus ad superiora nobiscum ad usque ortum alterius solis immobiles stetimus ita
conferti, ut caesorum cadavera multitudine fulta repperire ruendi spatium nusquam possent
utque miles ante me quidam discriminato capite, quod in aequas partes ictus gladii fiderat
validissimus, in stipitis modum undique coartatus haereret.
<milestone unit="par" n="13"/>Et licet multiplicia tela per tormentorum omnia genera volarent e propugnaculis, hoc tamen
periculo murorum nos propinquitas eximebat tandemque per posticam ingressus refertam
inveni confluente ex finitimis virile et muliebre secus.
Nam et casu illis ipsis diebus in
suburbanis peregrina commercia circumacto anno solita celebrari multitudo convenarum
augebat agrestium.
<milestone unit="par" n="14"/>Interea sonitu vario cuncta miscentur
partim amissos gementibus, aliis cum exitio sauciis, multis caritates diversas, quas prae
angustiis videre non poterant, invocantibus.
<lb/></p>
        </div>
        <div type="cap" n="9">
         <p>
          <milestone unit="par" n="1"/>Hanc civitatem olim perquam brevem Caesar etiamtum
Constantius, ut accolae suffugium possint habere tutissimum, eo tempore, quo <placeName>Antoninupolim</placeName>
oppidum aliud struxit, turribus circumdedit amplis et moenibus locatoque ibi conditorio
muralium tormentorum fecit hostibus formidatam suoque nomine voluit appellari.
<milestone unit="par" n="2"/>Et a latere quidem australi geniculato Tigridis meatu subluitur
propius emergentis; qua euri opponitur flatibus, <placeName>Mesopotamiae</placeName> plana despectat; unde
aquiloni obnoxia est, <placeName>Nymphaeo</placeName> amni vicina verticibus <placeName>Taurinis</placeName> umbratur gentes
Transtigritanas dirimentibus et <placeName>Armeniam</placeName>; spiranti zephyro contraversa Gumathenam
contingit, regionem uberem et cultu iuxta fecundam, in qua vicus est <placeName>Abarne</placeName> nomine
sospitalium aquarum lavacris calentibus notus.
In ipso autem <placeName>Amidae</placeName> meditullio sub arce
fons dives exundat potabilis quidem, sed vaporatis aestibus nonnumquam foetens.
<milestone unit="par" n="3"/>Cuius oppidi praesidio erat semper quinta Parthica legio destinata cum
indigenarum turma non contemnenda.
Sed tunc ingruentem Persarum multitudinem sex legiones
raptim percursis itineribus antegressae muris astitere firmissimis: Magnentiaci et
Decentiaci, quos post consummatos civiles procinctus ut fallaces et turbidos ad orientem
venire compulit imperator, ubi nihil praeter bella timetur externa, et Tricensimani
Decimanique Fortenses et Superventores atque Praeventores cum Aeliano iam comite, quos
tirones tum etiam novellos hortante memorato adhuc protectore erupisse a Singara Persasque
fusos in somnum rettulimus trucidasse complures.
<milestone unit="par" n="4"/>Aderat 
Comitum quoque sagittariorum pars maior equestris videlicet turmae ita cognominatae, ubi
merent omnes ingenui barbari armorum viriumque firmitudine inter alios eminentes.
<lb/></p>
        </div>
        <div type="cap" n="10">
         <p>
          <milestone unit="par" n="1"/>Haec dum primi impetus turbo conatibus agitat insperatis,
rex cum populo suo gentibusque, quas ductabat, a <placeName>Bebase</placeName> loco itinere flexo dextrorsus, ut
monuerat Antoninus, per <placeName>Horren</placeName> et <placeName>Meiacarire</placeName> et <placeName>Charcha</placeName> ut transiturus <placeName>Amidam</placeName>, cum prope
castella Romana venisset, quorum unum Reman, alterum <placeName>Busan</placeName> appellatur, perfugarum indicio
didicit multorum opes illuc translatas servari ut in munimentis praecelsis et fidis
additumque est ibi cum suppellectili pretiosa inveniri feminam pulchram cum filia parvula,
Craugasii Nisibeni cuiusdam uxorem, in municipali ordine genere, fama potentiaque
circumspecti. 
<milestone unit="par" n="2"/>Aviditate itaque rapiendi aliena festinans
petit impetu fidenti castella, unde subita animi consternatione defensores armorum
varietate praestricti se cunctosque prodidere, qui ad praesidia confugerunt, et digredi
iussi confestim claves obtulere portarum patefactisque aditibus, quidquid ibi congestum
erat, eruitur et productae sunt attonitae metu mulieres et infantes matribus implicati
graves aerumnas inter initia tenerioris aetatis experti.
<milestone unit="par" n="3"/>Cumque rex percontando, cuiusnam coniux esset, Craugasii comperisset, vim in se metuentem
prope venire permisit intrepidam et visam opertamque ad usque labra ipsa atro velamine
certiore iam spe mariti recipiendi et pudoris inviolati mansuri benignius confirmavit.
Audiens enim coniugem miro eius amore flagrare hoc praemio Nisibenam proditionem mercari
se posse arbitrabatur.
<milestone unit="par" n="4"/>Inventas tamen alias quoque virgines
Christiano ritu cultui divino sacratas custodiri intactas et religioni servire solito more
nullo vetante praecepit lenitudinem profecto in tempore simulans, ut omnes, quos antehac
diritate crudelitateque terrebat, sponte sua metu remoto venirent exemplis recentibus
docti humanitate eum et moribus iam placidis magnitudinem temperasse fortunae.
<lb/></p>
        </div>
        </div>
        <div type="lib" n="XIX">
         <head>MARCELLINI HISTORIAE LIBER XIX </head>
         <div type="cap" n="1">
          <p>
           <milestone unit="par" n="1"/>Hoc miserae nostrorum captivitatis eventu rex laetus
successusque opperiens similes egressus exinde paulatimque incedens <placeName>Amidam</placeName> die tertio
venit. 
<milestone unit="par" n="2"/>Cumque primum aurora fulgeret, universa, quae videri
poterant, armis stellantibus coruscabant ac ferreus equitatus campos opplevit et colles.
<milestone unit="par" n="3"/>Insidens autem equo ante alios celsior ipse praeibat
agminibus cunctis aureum capitis arietini figmentum interstinctum lapillis pro diademate
gestans, multiplici vertice dignitatum et gentium diversarum comitatu sublimis.
Satisque 
eum constabat colloquio tenus defensores moenium temptaturum aliorsum Antonini consilio
festinantem. 
<milestone unit="par" n="4"/>Verum caeleste numen, ut Romanae rei totius
aerumnas intra unius regionis concluderet ambitum, adegerat in immensum se extollentem
credentemque, quod viso statim obsessi omnes metu exanimati supplice suenirent in preces.
<milestone unit="par" n="5"/>Portis obequitabat comitante cohorte regali.
Qui, dum se
prope confidentius inserit, ut etiam vultus eius possit aperte cognosci, sagittis
missilibusque ceteris ob decora petitus insignia corruisset, ni pulvere iaculantium
adimente conspectum parte indumenti tragulae ictu discissa editurus postea strages
innumeras evasisset.
<milestone unit="par" n="6"/>Hinc quasi in sacrilegos violati
saeviens templi temeratumque tot regum et gentium dominum praedicans eruendae urbis
apparatu nisibus magnis instabat et orantibus potissimis ducibus, ne profusus in iram a
gloriosis descisceret coeptis, leni summatum petitione placatus postridie quoque super
deditione moneri decreverat defensores.
<milestone unit="par" n="7"/>Ideoque cum prima
lux advenisset, rex Chionitarum Grumbates fidenter domino operam navaturus tendebat ad
moenia cum manu promptissima stipatorum, quem ubi venientem iam telo forte contiguum
contemplator peritissimus advertisset, contorta ballista filium eius primae pubis
adolescentem lateri paterno haerentem thorace cum pectore perforato perfodit proceritate
et decore corporis aequalibus antestantem.
<milestone unit="par" n="8"/>Cuius occasu in
fugam dilapsi populares eius omnes moxque, ne raperetur, ratione iusta regressi numerosas
gentes ad arma clamoribus dissonis concitarunt, quarum concursu ritu grandinis hinc inde
convolantibus telis atrox committitur pugna.
<milestone unit="par" n="9"/>Et post
interneciva certamina ad usque finem diei protenta, cum iam noctis esset initium, per
acervos caesorum et scaturrigines sanguinis aegre defensum caligine tenebrarum extrahitur
corpus, ut apud <placeName>Troiam</placeName> quondam super comite Thessali ducis exanimi socii Marte acerrimo
conflixerunt 
<milestone unit="par" n="10"/>Quo funere regia maesta et optimatibus
universis cum parente subita clade perculsis indicto iustitio iuvenis nobilitate
commendabilis et dilectus ritu nationis propriae lugebatur.
Itaque ut armari solebat
elatus in amplo quodam suggestu locatur et celso circaque eum lectuli decem sternuntur
figmenta vehentes hominum mortuorum ita curate pollincta, ut imagines essent corporibus
similes iam sepultis, ac per dierum spatium septem viri quidem omnes per contubernia et
manipulos epulis indulgebant saltando et cantando tristia quaedam genera neniarum regium
iuvenem lamentantes.
<milestone unit="par" n="11"/>Feminae vero miserabili planctu in
primaevo flore succisam spem gentis solitis fletibus conclamabant, ut lacrimare cultrices
Veneris saepe spectantur in sollemnibus Adonidis sacris, quod simulacrum aliquod esse
frugum adultarum religiones mysticae docent.
<lb/></p>
         </div>
         <div type="cap" n="2">
          <p>
           <milestone unit="par" n="1"/>Post incensum corpus ossaque in argenteam urnam collecta,
quae ad gentem humo mandanda portari statuerat pater, agitata summa consiliorum placuerat
busto urbis subversae expiare perempti iuvenis manes; nec enim Grumbates inulta unici
pignoris umbra ire ultra patiebatur.
<milestone unit="par" n="2"/>Biduoque ad otium dato
ac missis abunde, qui pacis modo patentes agros pingues cultosque vastarent, quinquies
ordine multiplicato scutorum cingitur civitas ac tertiae principio lucis corusci globi
turmarum impleverant cuncta, quae prospectus humanus potuit undique contueri, et sorte
loca divisa clementi gradu incedentes ordines occuparunt.
<milestone unit="par" n="3"/>Persae omnes murorum ambitus obsidebant: pars, quae orientem spectabat, Chionitis evenit,
qua funestus nobis ceciderat adolescens, Cuseni meridiano lateri sunt destinati, tractum
servabant septemtrionis Albani, occidentali portae oppositi sunt Segestani, acerrimi
omnium bellatores, cum quibus elata in arduum specie elephantorum agmina rugosis horrenda
corporibus leniter incedebant armatis onusta, ultra omnem diritatem taetri spectaculi
formidanda, ut rettulimus saepe.
<milestone unit="par" n="4"/>Cernentes populos tam
indimensos ad orbis Romani incendium diu quaesitos in nostrum conversos exitium salutis
rata desperatione gloriosos vitae exitus deinde curabamus iamque omnibus nobis optatos.
<milestone unit="par" n="5"/>A sole itaque orto usque diei ultimum acies immobiles
stabant ut fixae nullo variato vestigio nec sonitu vel equorum audito hinnitu eademque
figura digressi, qua venerant, cibo recreati et somno, cum superesset exiguum noctis,
aeneatorum clangore ductante urbem ut mox casuram terribili corona cinxerunt.
<milestone unit="par" n="6"/>Vixque ubi Grumbates hastam infectam sanguine ritu patrio nostrique
more coniecerat fetialis, armis exercitus concrepans involat muros confestimque
lacrimabilis belli turbo crudescit rapido turmarum processu in procinctum alacritate omni
tendentium et contra acri intentaque occursatione nostrorum.
<milestone unit="par" n="7"/>Proinde diffractis capitibus multos hostium scorpionum iactu moles saxeae colliserunt,
alii traiecti sagittis, pars confixi tragulis humum corporibus obstruebant, vulnerati
alii socios fuga praecipiti repetebant.
<milestone unit="par" n="8"/>Nec minores in
civitate luctus aut mortes sagittarum creberrima nube auras spissa multitudine obumbrante
tormentorumque machinis, quae direpta Singara possederant Persae, vulnera inferentibus
plura. 
<milestone unit="par" n="9"/>Namque viribus collectis propugnatores omissa
vicissim certamina repetentes in maximo defendendi ardore saucii perniciose cadebant aut
laniati volvendo stantes proxime subvertebant aut certe spicula membris infixa viventes
adhuc vellendi peritos quaeritabant.
<milestone unit="par" n="10"/>Ita strages stragibus
implicatas et ad extremum usque diei productas ne vespertinae quidem hebetaverant
tenebrae ea re, quod obstinatione utrimque magna decernebatur.
<milestone unit="par" n="11"/>Agitatis itaque sub onere armorum vigiliis resultabant altrinsecus exortis
clamoribus colles nostris virtutes Constanti Caesaris extollentibus ut domini rerum et
mundi, Persis Saporem saansaan appellantibus et pirosen, quod rex regibus imperans et
bellorum victor interpretatur.
<milestone unit="par" n="12"/>Ac priusquam lux occiperet,
signo per lituos dato ad fervorem similium proeliorum excitae undique inaestimabiles
copiae in modum alituum ferebantur, unde longe et late prospici poterat, campis et
convallibus nihil praeter arma micantia ferarum gentium demonstrantibus.
<milestone unit="par" n="13"/>Moxque clamore sublato cunctis temere prorumpentibus telorum vis
ingens volabat e muris, utque opinari dabatur, nulla frustra mittebantur inter hominum
cadentia densitatem.
Tot enim nos circumstantibus malis non obtinendae causa salutis, ut
dixi, sed fortiter moriendi studio flagrabamus et a diei principio ad usque lucem
obscuram neutrubi proelio inclinato ferocius quam consultius pugnabatur.
Exsurgebant enim
terrentium paventiumque clamores, ut prae alacritate consistere sine vulnere vix quisquam
possit. 
<milestone unit="par" n="14"/>Tandemque nox finem caedibus fecit et satias
aerumnarum indutias partibus dederat longiores.
Vbi enim quiescendi nobis tempus est
datum, exiguas, quae supererant, vires continuus cum insomnia labor absumpsit sanguine et
pallente exspirantium facie perterrente, quibus ne suprema quidem humandi solacia tribui
sinebant angustiae spatiorum intra civitatis ambitum non nimium amplae legionibus septem
et promiscua advenarum civiumque sexus utriusque plebe et militibus aliis paucis ad usque
numerum milium viginti cunctis inclusis.
<milestone unit="par" n="15"/>Medebatur ergo
suis quisque vulneribus pro possibilitate vel curantium copia, cum quidam graviter saucii
cruore exhausto spiritus reluctantes efflarent, alii confossi mucronibus frustraque
curati animis in ventum solutis proiciebantur exstincti, aliquorum foratis undique
membris mederi periti vetabant, ne offensionibus cassis animae vexarentur afflictae,
nonnulli vellendis sagittis in ancipiti curatione graviora morte supplicia perferebant.
<lb/></p>
         </div>
         <div type="cap" n="3">
          <p>
           <milestone unit="par" n="1"/>Dum apud <placeName>Amidam</placeName> hac partium destinatione pugnatur,
Vrsicinus maerens, quod ex alterius pendebat arbitrio auctoritatis tunc in regendo milite
potioris, Sabinianum etiamtum sepulchris haerentem crebro monebat, ut compositis
velitaribus cunctis per imos pedes montium occultis itineribus properarent, quo levium
armorum auxilio, si qua fors iuvisset, stationibus interceptis nocturnas hostium
aggrederentur excubias, quae ingenti circumitu vallaverant muros, aut lacessitionibus
crebris occuparent obsidioni fortiter adhaerentes.
<milestone unit="par" n="2"/>Quibus 
Sabinianus renitebatur ut noxiis palam quidem litteras imperiales praetendens intacto
ubique milite, quidquid geri potuisset, impleri debere aperte iubentes, clam vero corde
altissimo retinens saepe in comitatu sibi mandatum, ut amplam omnem adipiscendae laudis
decessori suo ardenti studio gloriae circumcideret, etiam ex re publica processuram.
<milestone unit="par" n="3"/>Adeo vel cum exitio provinciarum festinabatur, ne
bellicosus homo memorabilis alicuius facinoris auctor nuntiaretur aut socius.
Ideoque his
attonitus malis exploratores ad nos saepe mittendo, licet ob custodias artas nullus
facile oppidum poterat introire, et utilia agitando complura nihil proficiens visebatur
ut leo magnitudine corporis et torvitate terribilis inclusos intra retia catulos periculo
ereptum ire non audens unguibus ademptis et dentibus.
<lb/></p>
         </div>
         <div type="cap" n="4">
          <p>
           <milestone unit="par" n="1"/>Sed in civitate, ubi sparsorum per vias cadaverum multitudo
humandi officia superaret, pestilentia tot malis accessit verminantium corporum lue
tabifica vaporatis aestibus varioque plebis languore nutrita.
Quae genera morborum unde
oriri solent, breviter explicabo.
<milestone unit="par" n="2"/>Nimietatem frigoris aut
caloris vel umoris aut siccitatis pestilentias gignere philosophi et illustres medici
tradiderunt. 
Vnde accolentes loca palustria vel umecta tusses et oculares casus et
similia perferunt, contra confines caloribus tepore febrium arescunt.
Sed quanto ignis
materies ceteris est efficacior, tanto ad perimendum celerior siccitas.
<milestone unit="par" n="3"/>Hinc cum decennali bello Graecia desudaret, ne peregrinus poenas
dissociati regalis matrimonii lucraretur, huiusmodi grassante pernicie telis Apollinis
periere complures, qui sol aestimatur.
<milestone unit="par" n="4"/>Atque ut Thucydides
exponit, clades illa, quae in Peloponnesiaci belli principiis Athenienses acerbo genere
morbi vexavit, ab usque ferventi Aethiopiae plaga paulatim proserpens Atticam occupavit.
<milestone unit="par" n="5"/>Aliis placet auras, ut solent, aquasque vitiatas foetore
cadaverum vel similibus salubritatis violare maximam partem vel certe aeris permutationem
subitam aegritudines parere leviores.
<milestone unit="par" n="6"/>Affirmant etiam
aliqui terrarum halitu densiore crassatum aera emittendis corporis spiraminibus
resistentem necare nonnullos, qua causa animalia praeter homines cetera iugiter prona
Homero auctore et experimentis deinceps multis, cum talis incesserit labes, ante novimus
interire. 
<milestone unit="par" n="7"/>Et prima species luis pandemos appellatur, quae
efficit in aridioribus locis agentes caloribus crebris interpellari, secunda epidemos,
quae tempore ingruens acies hebetat luminum et concitat periculosos umores, tertia
loemodes, quae itidem temporaria est, sed volucri velocitate letabilis.
<milestone unit="par" n="8"/>Hac exitiali peste quassatis paucis intemperanti aestuum consumptis,
quos multitudo augebat, tandem nocte, quae diem consecuta est decimum, exiguis imbribus
disiecto concreto spiritu et crassato sospitas retenta est corporum firma.
<lb/></p>
         </div>
         <div type="cap" n="5">
          <p>
           <milestone unit="par" n="1"/>Verum inter haec inquies Persa vineis civitatem pluteisque
circumdabat et erigi aggeres coepti turresque fabricabantur frontibus ferratis excelsae,
quarum fastigiis ballistae locatae sunt singulae, ut a propugnaculis propellerent
defensores, levia tamen per funditores et sagittarios proelia ne puncto quidem brevi
cessabant. 
<milestone unit="par" n="2"/>Erant nobiscum duae legiones Magnentiacae recens
e <placeName>Galliis</placeName> ductae, ut praediximus, virorum fortium et pernicium, ad planarios conflictus
aptorum, ad eas vero belli artes, quibus stringebamur, non modo inhabiles, sed contra
nimii turbatores; qui, cum neque in machinis neque in operum constructione iuvarent,
aliquotiens stolidius erumpentes dimicantesque fidentissime minuto numero revertebant
tantum proficientes, quantum in publico, ut aiunt, incendio aqua unius hominis manu
aggesta. 
<milestone unit="par" n="3"/>Postremo obseratis portis precantibusque tribunis
egredi nequeuntes frendebant ut bestiae.
Verum secutis diebus efficacia eorum eminuit, ut
docebimus. 
<milestone unit="par" n="4"/>In summoto loco partis meridianae murorum, quae
despectat fluvium Tigrin, turris fuit in sublimitatem exsurgens, sub qua hiabant rupes
abscisae, ut despici sine vertigine horrenda non posset, unde cavatis fornicibus
subterraneis per radices montis scalae ad usque civitatis ducebant planitiem, quo ex
amnis alveo haurirentur aquae furtim, ut in omnibus per eas regiones munimentis, quae
contingunt flumina, vidimus, fabre politae.
<milestone unit="par" n="5"/>Per has
tenebras ob derupta neglectas oppidano transfuga quodam ductante, qui ad diversam partem
desciverat, septuaginta sagittarii Persae ex agmine regio arte fiduciaque praestantes
silentio summoti loci defensi subito singuli noctis medio ad contignationem turris
tertiam ascenderunt ibique occultati mane sago punici coloris elato, quod erat subeundae
indicium pugnae, cum ex omni parte circumveniri urbem suis copiis inundantibus
advertissent, exinanitis proiectisque ante pedes pharetris clamoris ululabilis incendio
tela summa peritia dispergebant.
Moxque acies omnes densae petebant multo infestius quam
antea civitatem.
<milestone unit="par" n="6"/>Inter incertos nos et ancipites, quibus
occurri deberet, instantibus supra an multitudini transcensu scalarum iam propugnacula
ipsa prensanti, dividitur opera et translatae leviores quinque ballistae contra turrim
locantur, quae ocius lignea tela fundentes nonnumquam et binos forabant, e quibus pars
graviter vulnerati ruebant, alii machinarum metu stridentium praecipites acti laniatis
corporibus interibant.
<milestone unit="par" n="7"/>Quibus hac celeritate confectis
relatisque ad loca sueta tormentis paulo securius moenia omnium concursu defendebantur.
<milestone unit="par" n="8"/>Et quoniam augebat iras militum scelestum facinus
perfugae, quasi decurrentes in planum ita iaculantes diversa missilia lacertis fortibus
incumbebant, ut vergente in meridiem die gentes acri repulsa disiectae lacrimantes
complurium mortes tentoria repeterent vulnerum metu.
<lb/></p>
         </div>
         <div type="cap" n="6">
          <p>
           <milestone unit="par" n="1"/> Aspiravit auram quandam salutis fortuna innoxio die cum
           hostili clade emenso, cuius reliquo tempore ad quietem reficiendis corporibus dato
           posterae lucis initio ex arce innumeram cernimus plebem, quae Ziata capto castello ad
           hosticum ducebatur, quem in locum ut capacissimum et munitum – spatio quippe decem
           stadiorum ambitur – promiscua confugerat multitudo. <milestone unit="par" n="2"/>Nam 
etiam alia munimenta isdem diebus rapta sunt et incensa, unde hominum milia extracta
complura servituri sequebantur, inter quos multi senecta infirmi et mulieres iam
grandaevae, cum ex variis deficerent causis, itineris longinquitate offensae abiecta
vivendi cupiditate suris vel suffraginibus relinquebantur exsectis.
<milestone unit="par" n="3"/>Has miserabiles turmas Galli milites contuentes rationabili quidem, sed
intempestivo motu conferendae cum hostibus manus copiam sibi dari poscebant mortem
tribunis vetantibus primisque ordinibus minitantes, si deinceps prohiberent.
<milestone unit="par" n="4"/>Vtque dentatae in caveis bestiae taetro paedore acerbius efferatae
evadendi spe repagulis versabilibus illiduntur, ita gladiis portas caedebant, quas supra
diximus obseratas, admodum anxii, ne urbe excisa ipsi quoque sine ullo specioso facinore
deleantur aut exuta periculis nihil egisse operae pretium pro magnanimitate Gallica
memorentur, licet antea saepe egressi structoresque aggerum confossis quibusdam impedire
conati paria pertulerunt.
<milestone unit="par" n="5"/>Inopes nos consilii et, quid
opponi deberet saevientibus, ambigentes id potissimum aegre isdem assentientibus tandem
elegimus, ut, quoniam ultra ferri non poterant, paulisper morati custodias aggredi
permitterentur hostiles, quae non procul erant a coniectu locatae telorum, ut eis
perruptis pergerent prorsus.
Apparebat enim eos, si impetrassent, strages maximas
edituros. 
<milestone unit="par" n="6"/>Quae dum parantur, per varia certaminum genera
defensabantur acriter muri laboribus et vigiliis et tormentis ad emittenda undique saxa
telaque dispositis.
Duo tamen aggeres celsi Persarum peditum manu erecti et expugnatio
civitatis struebatur operibus lentis, contra quos nostrorum quoque impensiore cura moles
excitabantur altissimae fastigio adversae celsitudinis aequatae, propugnatorum vel nimia
pondera duraturae.
<milestone unit="par" n="7"/>Inter haec Galli morarum impatientes
securibus gladiisque succincti patefacta sunt egressi postica observata nocte squalida et
interlunio orantes caeleste praesidium, propitium adesset et libens.
Atque ipsum spiritum
reprimentes cum prope venissent, conferti valido cursu quibusdam stationariis interfectis
exteriores castrorum vigiles ut in nullo tali metu sopitos obtruncantes supervenire ipsi
regiae, si prosperior iuvisset eventus, occulte meditabantur.
<milestone unit="par" n="8"/>Verum audito licet levi reptantium sonitu gemituque caesorum discusso somno excitatis
multis et ad arma pro se quoque clamitante steterunt milites vestigiis fixis progredi
ultra non ausi; nec enim cautum deinde expergefactis, quos petebant insidiae, in apertum
properare discrimen, cum iam undique frendentium catervae Persarum in proelia venirent
accensae. 
<milestone unit="par" n="9"/>Contra Galli corporum robore audaciaque, quoad
poterant, inconcussi gladiis secantes adversos parte suorum strata vel sagittarum undique
volantium crebritate confixa, cum unum in locum totam periculi molem conversam et
currentium hostium agmina advertissent, nullo terga vertente evadere festinabant et velut
repedantes sub modulis sensim extra vallum protrusi, cum manipulos confertius invadentes
sustinere non possent, tubarum perciti clangore castrensium discedebant.
<milestone unit="par" n="10"/>Et resultantibus e civitate lituis multis portae panduntur
recepturae nostros, si pervenire illuc usque valuissent, tormentorumque machinae
stridebant sine iaculatione ulla telorum, ut stationibus praesidentes post interemptos
socios pone agerentur ignari urbis oppositi moenibus
<unclear/>nudarent mimperta viri
fortes susciperentur innoxii.
<milestone unit="par" n="11"/>Hacque arte Galli portam
prope confinia lucis introiere minuto numero, quidam perniciose, pars leviter vulnerati,
quadringentis ea nocte desideratis, qui non Rhesum nec cubitantes pro muris Iliacis
Thracas, sed Persarum regem armatorum centum milibus circumsaeptum, ni obstitisset
violentior casus, in ipsis tentoriis obtruncarant.
<milestone unit="par" n="12"/>Horum 
campidoctoribus ut fortium factorum antesignanis post civitatis excidium armatas statuas
apud <placeName>Edessam</placeName> in regione celebri locari iusserat imperator, quae ad praesens servantur
intactae. 
<milestone unit="par" n="13"/>Retectis sequenti luce funeribus cum inter
caesorum cadavera optimates invenirentur et satrapae clamoresque dissoni fortunam aliam
alibi cum lacrimis indicabant, luctus ubique et indignatio regum audiebatur arbitrantium
per stationes muris obiectas irrupisse Romanos indutiisque ob haec tridui datis assensu
communi nos quoque spatium ad respirandum accepimus.
<lb/></p>
         </div>
         <div type="cap" n="7">
          <p>
           <milestone unit="par" n="1"/>Perculsae deinde novitate rei efferataeque gentes omissa
omni cunctatione operibus, quoniam vis minime procedebat, decernere iam censebant et
concito extremo belli ardore omnes oppetere gloriose iam properabant aut ruina urbis
animis litasse caesorum.
<milestone unit="par" n="2"/>Iamque apparatu cunctorum
alacritate perfecto exsiliente lucifero operum variae species cum turribus ferratis
admovebantur, quorum in verticibus celsis aptatae ballistae propugnatores agitantes
humilius disiectabant.
<milestone unit="par" n="3"/>Et albescente iam die ferrea
munimenta membrorum caelum omne subtexunt densitataeque acies non inordinatim ut antea,
sed tubarum sonitu leni ductante nullis procursantibus incedebant machinarum operti
tegminibus cratesque vimineas praetendentes.
<milestone unit="par" n="4"/>Cumque 
propinquantes ad coniectum venere telorum, oppositis scutis Persae pedites sagittas
tormentis excussas e muris aegrius evitantes laxarunt aciem nullo paene iaculi genere in
vanum cadente; etiam catafracti hebetati et cedentes animos auxere nostrorum.
<milestone unit="par" n="5"/>Tamen quia hostiles ballistae ferratis impositae turribus in
humiliora ex supernis valentes ut loco dispari ita eventu dissimili nostra multo cruore
foedabant, ingruente iam vespera, cum requiescerent partes, noctis spatium maius
consumptum est, ut excogitari possit, quid exitio ita atroci obiectaretur.
<milestone unit="par" n="6"/>Et tandem multa versantibus nobis sedit consilium, quod tutius
celeritas fecit, quattuor isdem ballistis scorpiones opponi, qui dum translati e regione
caute, quod artis est difficillimae, collocantur, lux nobis advenit maestissima Persarum
manipulos formidatos ostentans adiectis elephantorum agminibus, quorum stridore
immanitateque corporum nihil humanae mentes terribilius cernunt.
<milestone unit="par" n="7"/>Cumque omni ex latere armorum et operum beluarumque molibus urgeremur, per
scorpionum ferreas fundas e propugnaculis subinde rotundi lapides iacti dissolutis
turrium coagmentis ballistas earumque tortores ita fudere praecipites, ut quidam citra
vulnerum noxas, alii obtriti magnitudine ponderum interirent elephantis vi magna
propulsis, quos flammis coniectis undique circumnexos iam corporibus tactis gradientesque
retrorsus retinere magistri non poterant.
Postque exustis operibus nulla quies
certaminibus data.
<milestone unit="par" n="8"/>Rex enim ipse Persarum, qui numquam
adesse certaminibus cogitur, his turbinum infortuniis percitus novo et nusquam antea
cognito more proeliatoris militis ritu prosiluit in confertos et, quia conspectior
tegentium multitudine procul speculantibus visebatur, petitus crebritate telorum multis
stipatoribus stratis abscessit alternans regibiles acies et ad extremum diei nec mortium
truci visu nec vulnerum territus tandem tempus exiguum tribui quieti permisit.
<lb/></p>
         </div>
         <div type="cap" n="8">
          <p>
           <milestone unit="par" n="1"/>Verum nocte proelia dirimente somno per breve otium capto
nitescente iam luce ad potiunda sperata ira et dolore exundans nec fas ullum prae oculis
habiturus gentes in nos excitabat.
Cumque crematis operibus, ut docuimus, pugna per
aggeres celsos muris proximos temptaretur, ex aggestis erectis intrinsecus, quantum
facere nitique poterant, nostri aequis viribus per ardua resistebant.
<milestone unit="par" n="2"/>Et diu cruentum proelium stetit nec metu mortis quisquam ex aliqua
parte a studio propugnandi removebatur eoque producta contentione, cum sors partium
eventu regeretur indeclinabili, diu laborata moles illa nostrorum velut terrae quodam
tremore quassata procubuit et tamquam itinerario aggere vel superposito ponte complanatum
spatium, quod inter murum congestamque forinsecus struem hiabat, patefecit hostibus
transitum nullis obicibus impeditum et pars pleraque militum deiectorum oppressa vel
debilitata cessavit.
<milestone unit="par" n="3"/>Concursum est tamen undique ad
propulsationem periculi tam abrupti et festinandi studio aliis impedientibus alios
audacia hostium ipso successu crescebat.
<milestone unit="par" n="4"/>Accitis igitur
regis imperio praedatoribus universis strictoque comminus ferro, cum sanguis utrubique
immensis caedibus funderetur, oppilatae sunt corporibus fossae latiorque via ideo
pandebatur et concursu copiarum ardenti iam civitate oppleta, cum omnis defendendi vel
fugiendi spes esset abscisa, pecorum ritu armati et imbelles sine sexus discrimine
truncabantur. 
<milestone unit="par" n="5"/>Itaque vespera tenebrante cum adhuc licet
iniqua reluctante fortuna multitudo nostrorum manu conserta distringeretur, in abstrusa
quadam parte oppidi cum duobus aliis latens obscurae praesidio noctis postica, per quam
nihil servabatur, evado et squalentium peritia locorum comitumque adiutus celeritate ad
decimum lapidem tandem perveni.
<milestone unit="par" n="6"/>In qua statione levius
recreati cum ire protinus pergeremus et incedendi nimietate iam superarer ut insuetus
ingenuus, offendi dirum aspectum, sed fatigato mihi lassitudine gravi levamen impendio
tempestivum. 
<milestone unit="par" n="7"/>Fugaci equo nudo et infreni calonum quidam
sedens, ne labi possit, ex more habenam, qua ductabatur, sinistra manu artius illigavit
moxque decussus vinculi nodum abrumpere nequiens per avia saltusque membratim discerptus
iumentum exhaustum cursu pondere cadaveris detinebat, cuius dorsuali comprensi servitio
usus in tempore cum isdem sociis ad fontes sulphureos aquarum suapte natura calentium
aegre perveni.
<milestone unit="par" n="8"/>Et quia per aestum arida siti reptantes
aquam diu quaeritando profundum paene vidimus puteum et neque descendendi pro altitudine
nec restium aderat copia, necessitate docente postrema indumenta lintea, quibus
tegebamur, in oblongos discidimus pannulos, unde explicato fune ingenti centonem, quem
sub galea unus ferebat e nostris, ultimae aptavimus summitati
<supplied><gap/></supplied>funem coniectus aquasque hauriens ad peniculi modum facile sitim, qua urgebamur,
exstinxit. 
<milestone unit="par" n="9"/>Vnde citi ferebamur ad flumen <placeName>Euphraten</placeName>
ulteriorem ripam petituri per navem, quam transfretandi causa iumenta et homines in eo
tractu diuturna consuetudo locarat.
<milestone unit="par" n="10"/>Ecce autem Romanum
agmen cum equestribus signis disiectum eminus cernimus, quod persequebatur multitudo
Persarum incertum unde impetu tam repentino terga viantum aggressa.
<milestone unit="par" n="11"/>Quo exemplo terrigenas illos non sinibus terrae emersos, sed exuberanti
pernicitate credimus natos, qui, quoniam inopini per varia visebantur, spartoi vocitati
humo exsiluisse vetustate rem fabulosius extollente sunt aestimati.
<milestone unit="par" n="12"/>Hoc malo conciti, cum omne iam esset in celeritate salutis praesidium, per
dumeta et silvas in montes petimus celsiores exindeque Melitenam minoris <placeName>Armeniae</placeName> oppidum
venimus mox repertum ducem comitatique iam profecturum <placeName>Antiochiam</placeName> revisimus insperati.
<lb/></p>
         </div>
         <div type="cap" n="9">
          <p>
           <milestone unit="par" n="1"/>At Persae quia tendere iam introrsus autumno praecipiti
haedorumque iniquo sidere exorto prohibebantur, captivos agentes et praedas remeare
cogitabant ad sua.
<milestone unit="par" n="2"/>Inter haec tamen funera direptionesque
civitatis excisae Aeliano comite et tribunis, quorum efficacia diu defensa sunt moenia
stragesque multiplicatae Persarum, patibulis sceleste suffixis Iacobus et Caesius
numerarii apparitionis magistri equitum aliique protectores post terga vinctis manibus
ducebantur Transtigritanis, qui sollicita quaerebantur industria, nullo infimi summique
discrimine ad unum omnibus contruncatis.
<milestone unit="par" n="3"/>Vxor vero
Craugasii, quae retinens pudorem inviolatum ut matrona nobilis colebatur, maerebat velut
orbem alium sine marito visura, quamquam sperabat documentis praesentibus altiora.
<milestone unit="par" n="4"/>In rem itaque consulens suam et accidentia longe ante
prospiciens anxietate bifaria stringebatur viduitatem detestans et nuptias.
Ideo 
familiarem suum perquam fidum regionumque <placeName>Mesopotamiae</placeName> gnarum per <placeName>Izalam</placeName> montem inter
castella praesidiaria duo <placeName>Maride</placeName> et <placeName>Lorne</placeName> introiturum <placeName>Nisibin</placeName> occulte dimisit mandatis
arcanisque vitae secretioris maritum exorans, ut auditis, quae contigerint, veniret secum
beate victurus.
<milestone unit="par" n="5"/>Quibus contentus expeditus viator per
saltuosos tramites et frutecta <placeName>Nisibin</placeName> passibus citis ingressus causatusque se domina
nusquam visa et forsitan interempta data evadendi copia castris hostilibus abscessisse et
ideo ut vilis neglectus docet Craugasium gesta; moxque accepta fide, quod, si tuto
licuerit, sequetur coniugem libens, evasit exoptatum mulieri nuntium ferens, quae hoc
cognito per Tamsaporem ducem supplicaverat regi, ut, si daretur facultas, antequam
Romanis excederet finibus, in potestatem suam iuberet propitius maritum ascisci.
<milestone unit="par" n="6"/>Praeter spem itaque omnium digresso advena repentino, qui
postliminio reversus statim sine ullius evanuit conscientia, perculsus suspicione dux
Cassianus praesidentesque ibi proceres alii minitantes ultima Craugasium incessebant non
sine eius voluntate vel venisse vel abisse hominem clamitantes.
<milestone unit="par" n="7"/>Qui proditoris metuens crimen impendioque sollicitus, ne transitione perfugae
uxor eius superesse doceretur et tractari piissime, per simulationem matrimonium alterius
splendidae virginis affectavit.
Et velut paraturus necessaria convivio nuptiali egressus
ad villam octavo lapide ab urbe distantem concito equo ad Persarum vastatorium globum,
quem didicerat adventare, confugit susceptusque aventer, qui esset, ex his cognitus, quae
loquebatur, Tamsapori post diem traditur quintum perque eum regi oblatus opibus et
necessitudine omni recuperata cum coniuge, quam paucos post menses amiserat, erat secundi
loci post Antoninum, ut ait poeta praeclarus, "longo proximus intervallo".
<milestone unit="par" n="8"/>Ille enim ingenio et usu rerum diuturno firmatus consiliis validis
sufficiebat in cuncta, quae conabatur, hic natura simplicior, nominis tamen itidem
pervulgati. 
Et haec quidem haud diu postea contigerunt.
<milestone unit="par" n="9"/>Rex 
vero licet securitatem praeferens vultu exultansque specie tenus urbis excidio videbatur,
profundo tamen animi graviter aestuabat reputans in obsidionalibus malis saepe luctuosas
se pertulisse iacturas multoque ampliores se ipsum populos perdidisse, quam e nostris
ceperat vivos vel certe per diversas fuderat pugnas, ut apud <placeName>Nisibin</placeName> aliquotiens evenit
et Singara parique modo, cum septuaginta tresque dies <placeName>Amidam</placeName> multitudine circumsedisset
armorum, triginta milia perdidit bellatorum, quae paulo postea per Discenen tribunum et
notarium numerata sunt hac discretione facilius, quod nostrorum cadavera mox caesorum
fatiscunt ac diffluvnt adeo, ut nullius mortui facies post quadriduum agnoscatur,
interfectorum vero Persarum arescunt in modum stipitum corpora, ut nec liquentibus
membris nec sanie perfusa madescant, quod vita parcior facit et, ubi nascuntur, exustae
caloribus terrae.
<lb/></p>
         </div>
         <div type="cap" n="10">
          <p>
           <milestone unit="par" n="1"/>Dum haec per varios turbines in orientis extimo
festinantur, difficultatem adventantis inopiae frumentorum urbs verebatur aeterna vique
minacissimae plebis famem ultimum malorum omnium exspectantis subinde Tertullus
vexabatur, ea tempestate praefectus, irrationabiliter plane; nec enim per eum steterat,
quominus tempore congruo alimenta navibus veherentur, quas maris casus asperiores solitis
ventorumque procellae reflantium delatas in proximos sinus introire portum Augusti
discriminum magnitudine perterrebant.
<milestone unit="par" n="2"/>Quocirca idem saepe
praefectus seditionibus agitatus ac plebe iam saeviente immanius, quoniam uerebatur
impendens exitium, ab omni spe tuendae salutis exclusus, ut aestimabat, tumultuanti
acriter populo, sed accidentia considerare sueto prudenter obiecit parvulos filios et
lacrimans 
<milestone unit="par" n="3"/> "en", inquit, "cives vestri – procul omen dii
           caelestes avertant! – eadem perlaturi vobiscum, ni fortuna affulserit laetior. Si itaque
           his abolitis nihil triste accidere posse existimatis, praesto in potestate sunt vestra."
           Qua miseratione vulgus ad clementiam suapte natura proclive lenitum conticuit
           aequanimiter venturam opperiens sortem. <milestone unit="par" n="4"/>Moxque divini
arbitrio numinis, quod auxit ab incunabulis <placeName>Romam</placeName> perpetuamque fore spopondit, dum
Tertullus apud <placeName>Ostia</placeName> in aede sacrificat Castorum, tranquillitas mare mollivit mutatoque
in austrum placidum vento velificatione plena portum naves ingressae frumentis horrea
referserunt. 
<lb/></p>
         </div>
         <div type="cap" n="11">
          <p>
           <milestone unit="par" n="1"/>Inter haec ita ambigua Constantium Sirmi etiamtum hiberna
quiete curantem permovebant nuntii metuendi et graves indicantes id, quod tunc magnopere
formidabat, Limigantes Sarmatas, quos expulisse paternis avitisque sedibus dominos suos
ante monstravimus, paulatim posthabitis locis, quae eis anno praeterito utiliter sunt
destinata, ne, ut sunt versabiles, aliquid molirentur iniquum, regiones confines
limitibus occupasse vagarique licentius genuino more, ni pellerentur, omnia turbaturos.
<milestone unit="par" n="2"/>Quae superbius incitanda prope diem imperator dilato
negotio credens coacta undique multitudine militis ad bella promptissimi necdum adulto
vere ad procinctum egressus est gemina consideratione alacrior, quod expletus praedarum
opimitate exercitus aestate nuper emensa similium spe fidenter in effectus animabitur
prosperos quodque Anatolio regente tunc per Illyricum praefecturam necessaria cuncta vel
ante tempus coacta sine ullius dispendiis affluebant.
<milestone unit="par" n="3"/>Nec 
enim dispositionibus umquam alterius praefecturae, ut inter omnes constat, ad praesens
arctoae provinciae bonis omnibus floruerunt correctione titubantium benivola et sollerti
vehiculariae rei iacturis ingentibus, quae clausere domus innumeras, et censuali
professione speciosa fiducia relevatae; indemnesque deinde et innoxii earum incolae
partium querelarum sopitis materiis viverent, ni postea exquisitorum detestanda nomina
titulorum per offerentes suscipientesque criminose in maius exaggerata his propugnare
sibi nitentibus potestates, illis attenuatis omnium opibus se fore sperantibus tutos ad
usque proscriptiones miserorumque suspendia pervenerunt.
<milestone unit="par" n="4"/>Rem igitur emendaturus urgentem profectus cum instrumentis ambitiosis imperator, ut
dictum est, <placeName>Valeriam</placeName> venit, partem quondam <placeName>Pannoniae</placeName>, sed ad honorem <placeName>Valeriae</placeName> Diocletiani
filiae et institutam et ita cognominatam, sub pellibusque exercitu diffuso per <placeName>Histri</placeName>
fluminis margines barbaros observabat ante adventum suum amicitiae velamento <placeName>Pannonias</placeName>
furtim vastandas invadere hiemis durissimo cogitantes, cum necdum solutae vernis
caloribus nives amnem undique pervium faciunt nostrique pruinis subdivales moras
difficile tolerabant.
<milestone unit="par" n="5"/>Confestim itaque missis ad Limigantes
duobus tribunis cum interpretibus singulis explorabat modestius percunctando, quam ob rem
relictis laribus post pacem et foedera petentibus attributa ita palarentur per varia
limitesque contra interdicta pulsarent.
<milestone unit="par" n="6"/>Qui vana quaedam
causantes et irrita pavore adigente mentiri principem exorabant in veniam obsecrantes, ut
simultate abolita transmisso flumine ad eum venire permitterentur docturi, quae
sustinerent incommoda, paratique intra spatia orbis Romani, si id placuerit, terras
suscipere longe discretas, ut diuturno otio involuti et Quietem colentes tamquam
salutarem deam tributariorum onera subirent et nomen.
<milestone unit="par" n="7"/>His 
post reditum tribunorum compertis imperator exultans ut negotio, quod rebatur
inexplicabile, sine ullo pulvere consummando cunctos admisit aviditate plus habendi
incensus, quam adulatorum cohors augebat id sine modo strepentium, quod externis sopitis
et ubique pace composita proletarios lucrabitur plures et tirocinia cogere poterit
validissima; aurum quippe gratanter provinciales corporibus dabunt, quae spes rem Romanam
aliquotiens aggravavit.
<milestone unit="par" n="8"/>Proinde vallo prope <placeName>Acimincum</placeName>
locato celsoque aggere in speciem tribunalis erecto naves vehentes quosdam legionarios
expeditos alveum fluminis proximum ripis observare sunt iussae cum Innocentio quodam
agrimensore huius auctore consilii, ut, si barbaros tumultuare sensissent, aliorsum
intentos post terga pervaderent improvisi.
<milestone unit="par" n="9"/>Quae Limigantes
licet properari sentirent, nihil tamen praeter preces fingentes stabant incurvi longe
alia, quam quae gestu praeferebant et verbis, altis mentibus perpensantes.
<milestone unit="par" n="10"/>Visoque imperatore ex alto suggestu iam sermonem parante lenissimum
meditanteque alloqui velut morigeros iam futuros quidam ex illis furore percitus truci
calceo suo in tribunal contorto "marha, marha", quod est apud eos signum bellicum,
exclamavit eumque secuta incondita multitudo vexillo elato repente barbarico ululans
ferum in ipsum principem ferebatur.
<milestone unit="par" n="11"/>Qui cum ex alto
despiciens plena omnia discurrentis turbae cum missilibus vidisset retectisque gladiis et
verrutis, iam propinquante pernicie externis mixtus et suis ignotusque, dux esset an
miles, quia neque cunctandi aderat tempus neque cessandi, equo veloci impositus cursu
effuso evasit.
<milestone unit="par" n="12"/>Stipatores tamen pauci dum ignis more
inundantes conabantur arcere, aut vulnerati interierunt aut ponderibus superruentium
solis afflicti sellaque regalis cum aureo pulvinari nullo vetante direpta est.
<milestone unit="par" n="13"/> Mox autem audito, quod ad ultimum paene tractus exitium in abrupto
           staret adhuc imperator, antiquissimum omnium exercitus ratus eum iuvare – nondum enim
           exemptum periculis aestimavit salutis – fastu fidentior licet ob procursionem subitam
           semitectus sonorum et Martium frendens barbarorum mori obstinatorum catervis semet
           immersit. <milestone unit="par" n="14"/>Et quia virtute dedecus purgatura ardens copia
nostrorum erupit iras in hostem perfidum parans, obvia quaeque obtruncabat sine
parsimonia vivos conculcans et semineces et peremptos et, antequam exsatiaret caedibus
barbaricis manus, acervi constipati sunt mortuorum.
<milestone unit="par" n="15"/>Vrgebantur enim rebelles aliis trucidatis, aliis terrore disiectis, quorum pars spem
vitae cassis precibus usurpando multiplicatis ictibus caedebantur, postque deletos omnes
in receptum canentibus lituis nostri quoque licet rari videbantur exanimes, quos impetus
conculcaverat vehemens aut furori resistentes hostili lateraque nudantes intecta ordo
fatalis absumpsit.
<milestone unit="par" n="16"/>Mors tamen eminuit inter alios Cellae
Scutariorum tribuni, qui inter confligendi exordia primus omnium in medios Sarmatarum
globos immisit.
<milestone unit="par" n="17"/>Post quae tam saeva digestis pro
securitate limitum, quae rationes monebant urgentes, Constantius <placeName>Sirmium</placeName> redit ferens de
hoste fallaci vindictam et maturatis, quae necessitates temporis poscebant instantes,
egressus exinde <placeName>Constantinopolim</placeName> petit, ut orienti iam proximus cladibus apud <placeName>Amidam</placeName>
mederetur acceptis et redintegrato supplementis exercitu impetus regis Persarum pari
virium robore cohiberet, quem constabat, ni caelestis ratio impensiorque repelleret cura
multorum, <placeName>Mesopotamia</placeName> relicta post terga per extenta spatia signa moturum.
<lb/></p>
         </div>
         <div type="cap" n="12">
          <p>
           <milestone unit="par" n="1"/>Inter has tamen sollicitudines velut ex recepto quodam
antiquitus more ad vicem bellorum civilium inflabant litui quaedam colorata laesae
crimina maiestatis, quorum exsecutor et administer saepe dictus tartareus ille notarius
missus est Paulus, qui peritus artium cruentarum ut lanista ex commerciis Libitinae vel
ludi ipse quoque ex eculeo vel carnifice quaestum fructumque captabat.
<milestone unit="par" n="2"/>Vt enim erat obstinatum fixumque eius propositum ad laedendum, ita
nec furtis abstinuit innocentibus exitiales causas affingens, dum in calamitosis
stipendiis versaretur.
<milestone unit="par" n="3"/>Materiam autem in infinitum
quaestionibus extendendis dedit occasio vilis et parva.
Oppidum est <placeName>Abydum</placeName> in Thebaidis
partis situm extremo.
Hic <placeName>Besae</placeName> dei localiter appellati oraculum quondam futura pandebat
priscis circumiacentium regionum caerimoniis solitum coli.
<milestone unit="par" n="4"/>Et quoniam quidam praesentes, pars per alios desideriorum indice missa scriptura
supplicationibus expresse conceptis consulta numinum scitabantur, chartulae sive
membranae continentes, quae petebantur, post data quoque responsa interdum remanebant in
fano. 
<milestone unit="par" n="5"/>Ex his aliqua ad imperatorem maligne sunt missa, qui,
ut erat angusti pectoris, obsurdescens in aliis etiam nimium seriis in hoc titulo ima,
quod aiunt, auricula mollior et suspicax et minutus acri felle concaluit statimque ad
orientem ocius ire monuit Paulum potestate delata, ut instar ducis rerum experientia
clari ad arbitrium suum audiri efficeret causas.
<milestone unit="par" n="6"/>Datumque 
est negotium Modesto etiamtum per orientem comiti, apto ad haec et similia.
Hermogenes 
enim Ponticus ea tempestate praefectus praetorio ut lenioris ingenii spernebatur.
<milestone unit="par" n="7"/>Perrexit, ut praeceptum est, Paulus funesti furoris et
anhelitus plenus dataque calumniae indulgentia plurimi ducebantur ab orbe prope terrarum
iuxta nobiles et obscuri, quorum aliquos vinculorum afflixerant nexus, alios claustra
poenalia consumpserunt.
<milestone unit="par" n="8"/>Et electa est spectatrix
suppliciorum feralium civitas in Palaestina <placeName>Scythopolis</placeName>, gemina ratione visa magis
omnibus opportuna, quod secretior et inter <placeName>Antiochiam</placeName> Alexandriamque media, unde multi
plerumque ad crimina trahebantur.
<milestone unit="par" n="9"/>Ductus est itaque inter
primos Simplicius, Philippi filius, ex praefecto et consule, reus hac gratia postulatus,
quod super adipiscendo interrogasse dicebatur imperio, perque elogium principis torqueri
praeceptus, qui in his casibus nec peccatum aliquando pietati dederat nec erratum, fato
quodam arcente corpore immaculato lata fuga damnatus est.
<milestone unit="par" n="10"/>Dein Parnasius ex praefecto Aegypti, homo simplicium morum, eo adductus periculi, ut
pronuntiaretur capitis reus, itidem pulsus est in exsilium saepe auditus multo antehac
rettulisse, quod, cum Patras, Achaicum oppidum, ubi genitus habuit larem, impetrandae
causa cuiusdam relinqueret potestatis, per quietem deducentia se habitus tragici figmenta
viderat multa.
<milestone unit="par" n="11"/>Andronicus postea, studiis liberalibus et
claritudine carminum notus, in iudicium introductus, cum secura mente nullis
suspicionibus urgeretur, purgando semet fidentius absolutus est.
<milestone unit="par" n="12"/>Demetrius itidem Cythras cognomento philosophus, grandaevus quidem, sed corpore
durus et animo, sacrificasse aliquotiens confutatus infitiari non potuit asserens
propitiandi causa numinis haec a prima adolescentia factitasse, non temptandi sublimiora
scrutatis; nec enim quemquam id noverat affectare.
Diu itaque adhaerens eculeo cum
fiducia gravi fundatus nequaquam varians eadem oraret intrepidus, <placeName>Alexandriam</placeName>, unde
oriebatur, innoxius abire permissus est.
<milestone unit="par" n="13"/>Et hos quidem
aliosque paucos aequa sors veritatis adiutrix periculis exemit abruptis.
Criminibus vero
serpentibus latius per implicatos nexus sine fine distentos quidam corporibus laniatis
exstinguebantur, alii poenis ulterioribus damnati sunt bonis ereptis Paulo succentore
fabularum crudelium quasi e promptuaria cella fallaciarum et nocendi species suggerente
complures, cuius ex nutu, prope dixerim, pendebat incidentium omnium salus.
<milestone unit="par" n="14"/>Nam si qui remedia quartanae vel doloris alterius collo gestaret
sive per monumentum transisse vesperi malevolorum argueretur indiciis, ut veneficus
sepulchrorumque horrores et errantium ibidem animarum ludibria colligens vana
pronuntiatus reus capitis interibat.
<milestone unit="par" n="15"/>Et prorsus ita res
agebatur, quasi Clarum, Dodonaeas arbores et effata Delphorum olim sollemnia in
imperatoris exitium sollicitaverint multi.
<milestone unit="par" n="16"/>Vnde 
blanditiarum taetra commenta Palatina cohors exquisite confingens immunem eum fore
malorum communium asserebat fatum eius vigens semper et praesens in abolendis adversa
conantibus eluxisse vocibus magnis exclamans.
<milestone unit="par" n="17"/>Et 
inquisitum in haec negotia fortius nemo, qui quidem recte sapiat, reprehendet.
Nec enim
abnuimus salutem legitimi principis, propugnatoris bonorum et defensoris, unde salus
quaeritur aliis, consociato studio muniri debere cunctorum; cuius retinendae causa
validius, ubi maiestas pulsata defenditur, a quaestionibus vel cruentis nullam Corneliae
leges exemere fortunam.
<milestone unit="par" n="18"/>Sed exsultare maestis casibus
effrenate non decet, ne videantur licentia regi subiecti, non potestate, ut imitandus sit
Tullius, cum parcere vel laedere potuisset, ut ipse affirmat, ignoscendi quaerens causas,
non puniendi occasiones, quod iudicis lenti et considerati est proprium.
<milestone unit="par" n="19"/>Tunc apud <placeName>Daphnen</placeName>, amoenum illud et ambitiosum <placeName>Antiochiae</placeName>
suburbanum, visu relatuque horrendum natum est monstrum, infans ore gemino cum dentibus
binis et barba quattuorque oculis et brevissimis duabus auriculis, qui partus ita
distortus praemonebat rem publicam in statum verti deformem.
<milestone unit="par" n="20"/>Nascuntur huiusmodi saepe portenta indicantia rerum variarum eventus, quae, quoniam
non expiantur ut apud veteres publice, inaudita praetereunt et incognita.
<lb/></p>
         </div>
         <div type="cap" n="13">
          <p>
           <milestone unit="par" n="1"/>His temporibus Isauri diu quieti post gesta, quae superior
continet textus, temptatumque <placeName>Seleuciae</placeName> civitatis obsidium paulatim reviviscentes, ut
solent verno tempore foveis exsilire serpentes, saltibus degressi scrupulosis et inviis
confertique in cuneos densos per furta et latrocinia finitimos afflictabant praetenturas
militum ut montani fallentes perque rupis et dumeta ex usu facile discurrentes.
<milestone unit="par" n="2"/>Ad quos vi vel ratione sedandos Lauricius adiecta comitis
dignitate missus est rector, homo civilis prudentiae, qui minis potiusquam acerbitate
pleraque correxit adeo, ut eo diu provinciam obtinente nihil accideret, quod
animadversione dignum aestimaretur.
<lb/></p>
         </div>
         </div>
         <div type="lib" n="XX">
          <head>MARCELLINI HISTORIAE LIBER XX </head>
          <div type="cap" n="1">
           <p>
            <milestone unit="par" n="1"/>Haec per Illyricum perque orientem rerum series fuit.
Consulatu vero Constantii deciens terque Iuliani in Brittanniis cum Scottorum
Pictorumque gentium ferarum excursus rupta quiete condicta loca limitibus vicina
vastarent et implicaret formido provincias praeteritarum cladium congerie fessas, hiemem
agens apud Parisios Caesar distractusque in sollicitudines varias verebatur ire subsidio
transmarinis, ut rettulimus ante fecisse Constantem, ne rectore vacuas relinqueret
<placeName>Gallias</placeName> Alamannis ad saevitiam etiamtum incitatis et bella.
<milestone unit="par" n="2"/><placeName>Ire</placeName> igitur ad haec ratione vel vi componenda Lupicinum placuit, ea tempestate
magistrum armorum, bellicosum sane et castrensis rei peritum, sed supercilia erigentem
ut cornua et de tragico, quod aiunt, coturno strepentem, super quo diu ambigebatur,
avarus esset potius an crudelis.
<milestone unit="par" n="3"/>Moto igitur velitari
auxilio, Herulis scilicet et Batavis numerisque Moesiacorum duobus, adulta hieme dux
ante dictus <placeName>Bononiam</placeName> venit quaesitisque navigiis et omni imposito milite observato flatu
secundo ventorum ad <placeName>Rutupias</placeName> sitas ex adverso defertur petitque Lundinium, ut exinde
suscepto pro rei qualitate consilio festinaret ocius ad procinctum.
<lb/></p>
          </div>
          <div type="cap" n="2">
           <p>
            <milestone unit="par" n="1"/> Quae dum ita geruntur, post Amidae oppugnationem Vrsicinum
            ad commilitium principis ut peditum magistrum reversum – successisse enim eum Barbationi
            praediximus – obtrectatores excipiunt primo disseminantes mordaces susurros, dein
            propalam ficta crimina subnectentes. <milestone unit="par" n="2"/>Quibus imperator
assensus ex opinione pleraque aestimans et insidiantibus patens Arbitionem et Florentium
officiorum magistrum quaesitores dederat spectaturos, quas ob res oppidum sit excisum.
<milestone unit="par" n="3"/>Quibus apertas probabilesque refutantibus causas
veritisque, ne offenderetur Eusebius, cubiculi tunc praepositus, si documenta
suscepissent perspicue demonstrantia Sabiniani pertinaci ignavia haec accidisse, quae
contigerunt, a veritate detorti inania quaedam longeque a negotio distantia
scrutabantur. 
<milestone unit="par" n="4"/>Qua iniquitate percitus qui audiebatur "etsi
me", inquit, "despicit imperator, negotii tamen est magnitudo, ut non nisi iudicio
principis nosci possit et vindicari; sciat tamen velut quodam praesagio, quod, dum
maeret super his, quae apud <placeName>Amidam</placeName> gesta amendata didicit fide dumque ad spadonum
arbitrium trahitur, defrustandae <placeName>Mesopotamiae</placeName> proximo vere ne ipse quidem cum exercitus
robore omni opitulari poterit praesens."
<milestone unit="par" n="5"/>Relatis 
adiectisque cum interpretatione maligna compluribus iratus ultra modum Constantius nec
discusso negotio nec patefieri, quae scientiam eius latebant, permissis appetitum
calumniis deposita militia digredi iussit ad otium Agilone ad eius locum immodico saltu
promoto ex Gentilium Scutariorum tribuno.
<lb/></p>
          </div>
          <div type="cap" n="3">
           <p>
            <milestone unit="par" n="1"/>Eodem tempore per eoos tractus caelum subtextum caligine
cernebatur obscura et a primo aurorae exortu ad usque meridiem intermicabant iugiter
stellae; hisque terroribus accedebat, quod, cum lux caelestis operiretur e mundi
conspectu penitus lance abrepta, defecisse diutius solem pavidae mentes hominum
aestimabant: primo attenuatum in lunae corniculantis effigiem, deinde in speciem auctum
semenstrem posteaque in integrum restitutum.
<milestone unit="par" n="2"/>Quod alias
non evenit ita perspicue, nisi cum post inaequales cursus iter menstruum lunae ad idem
revocatur initium certis temporum intervallis, id est, cum in domicilio eiusdem signi
tota repperitur luna sub sole liniamentis obiecta rectissimis, atque in his paulisper
consistit minutis, quas geometrica ratio partium partes appellat.
<milestone unit="par" n="3"/>Ac licet utriusque sideris conversiones et motus, ut scrutatores causarum
intellegibilium adverterant, in unum eundemque finem lunari cursu impleto perenni
distinctione conveniunt, tamen sol non semper his diebus obducitur, sed cum luna e
regione velut libramento quodam igneo orbi et aspectui nostro opponitur media.
<milestone unit="par" n="4"/>Ad summam tum sol occultatur splendore suppresso, cum
ipse et lunaris globus, astrorum omnium infimus, parili comitatu obtinentes circulos
proprios salvaque ratione altitudinis interiectae iunctim locati, ut scienter et decore
Ptolemaeus exponit, ad dimensiones venerint, quos
<foreign xml:lang="grc">ἀναβιβάζοντας
             et καταβιβάζοντας ἐκλειπτικοὺς συνδέμους,</foreign>coagmenta videlicet defectiva,
Graeco dictitamus sermone.
Et si contigua isdem iuncturis praestrinxerint spatia,
dilutior erit defectus.
<milestone unit="par" n="5"/>Si vero articulis ipsis
inhaeserint, qui coactius ascensus vinciunt et descensus, offunditur densioribus
tenebris caelum, ut crassato aere ne proxima quidem et apposita cernere queamus.
<milestone unit="par" n="6"/><placeName>Sol</placeName> autem geminus ita videri existimatur, si erecta
solito celsius nubes aeternorumque ignium propinquitate collucens orbis alterius
claritudinem tamquam e speculo puriore formaverit.
<milestone unit="par" n="7"/>Nunc 
veniamus ad lunam.
Apertum et evidentem ita demum sustinet luna defectum, cum pleno
lumine rotundata solique contraria ab eius orbe centum octoginta partibus, id est signo
septimo, disparatur.
Et quamquam hoc per omne plenilunium semper eveniat, non semper
deficit tamen.
<milestone unit="par" n="8"/>Sed quoniam circa terrenam mobilitatem
locata et a caelo totius pulchritudinis extima nonnumquam ferienti se subserit lanci,
obiectu metae noctis in conum desinentis angustum latet parumper umbrata tumque
nigrantibus involvitur globis, si sol ut sphaerae inferioris curvamine circumfusus mole
obsistente terrena radiis eam suis illustrare non possit, quam numquam habere proprium
lumen opiniones variae collegerunt.
<milestone unit="par" n="9"/>Et cum ad idem signum
aequis partibus soli concurrerit, obscuratur, ut dictum est, penitus hebetato candore et
tunc lunae Graece synodos dicitur.
<milestone unit="par" n="10"/><placeName>Nasci</placeName> autem putatur,
cum parva declinatione velut e perpendiculo superiectum egerit solem.
Exortus vero eius
adhuc gracilescens primitus mortalitati videtur, cum ad secundum relicto sole migraverit
signum. 
Progressa itaque porrectius iamque abunde nitens cornutae habitu menoides est
appellata. 
Cum autem sole longo coeperit interstitio summoveri et ad quartum pervenerit
signum, radiis eius ad se conversis maius concipit lumen et fit Graeco sermone
dichomenis, quae forma semiorbem ostendit.
<milestone unit="par" n="11"/>Procedens 
deinde iam disiunctissime quintoque signo arrepto figuram monstrat amphicyrti utrimque
prominentibus gibbis.
E regione vero cum normaliter steterit contra, lumine pleno
fulgebit domicilium septimi retinens signi et in eodem tum etiam agens paululumque
progressa minuitur, quem habitum vocamus <foreign xml:lang="grc">ἀπόκρουσιν</foreign>, 
et usque easdem formas repetit senescendo traditurque doctrina multiplici congruente non
nisi tempore intermenstrui deficere visam usquam lunam.
<milestone unit="par" n="12"/>Quod autem solem nunc in aethere, nunc in mundo inferiore cursare praediximus, sciendum
est siderea corpora, quantum ad universitatem pertinet, nec occidere nec oriri, sed ita
videri nostris obtutibus constitutis in terra spiritus cuiusdam interni motu suspensa
rerumque magnitudini instar exigui subditum puncti, nunc caelo infixas suspicere
stellas, quarum ordo est sempiternus, aliquotiens humana visione languente discedere
suis sedibus arbitrari.
Verum ad instituta iam revertamur.
<lb/></p>
          </div>
          <div type="cap" n="4">
           <p>
            <milestone unit="par" n="1"/>Properantem Constantium orienti ferre suppetias turbando
prope diem excursibus Persicis, ut perfugae concinentes exploratoribus indicabant,
urebant Iuliani virtutes, quas per ora gentium diversarum fama celebrior effundebat
magnorum eius laborum factorumque vehens adoreas celsas post Alamanniae quaedam regna
prostrata receptaque oppida Gallicana ante direpta a barbaris et excisa, quos
tributarios ipse fecit et vectigales.
<milestone unit="par" n="2"/>Ob haec et similia
percitus metuensque, ne augerentur in maius, stimulante, ut ferebatur, praefecto
Florentio Decentium tribunum et notarium misit auxiliares milites exinde protinus
abstracturum, Herulos et Batavos, cumque Petulantibus Celtas et lectos ex numeris aliis
trecentenos hac specie iussos accelerare, ut adesse possint armis primo vere movendis in
Parthos. 
<milestone unit="par" n="3"/>Et super auxiliariis quidem et trecentenis
cogendis ocius proficisci Lupicinus conventus est solus transisse ad Britannias nondum
compertus, de Scutariis autem et Gentilibus excerpere quemque promptissimum et ipse
perducere Sintula iubetur Caesaris stabuli tunc tribunus.
<milestone unit="par" n="4"/>Conticuit hisque acquieverat Iulianus potioris arbitrio cuncta concedens.
Illud tamen
nec dissimulare potuit nec silere, ut illi nullas paterentur molestias, qui relictis
laribus transrhenanis sub hoc venerant pacto, ne ducerentur ad partes umquam
transalpinas, verendum esse affirmans, ne voluntarii barbari militares saepe sub
eiusmodi legibus assueti transire ad nostra hoc cognito deinceps arcerentur.
<milestone unit="par" n="5"/>Sed loquebatur in cassum.
Tribunus enim parvi querelas Caesaris
ducens Augusti iussis obtemperabat et lecta expeditiore manu vigore corporumque levitate
praestanti cum isdem profectus est spe potiorum erectus.
<milestone unit="par" n="6"/>Et quia sollicitus Caesar, quid de residuis mitti praeceptis agi deberet, perque varias
curas animum versans attente negotium tractari oportere censebat, cum hinc barbara
feritas, inde iussorum urgueret auctoritas, maximeque absentia magistri equitum augente
dubietatem redire ad se praefectum hortatus est olim <placeName>Viennam</placeName> specie annonae parandae
digressum, ut se militari eximeret turba.
<milestone unit="par" n="7"/>Perpendebat enim
ad relationem suam, quam olim putabatur misisse, abstrahendos e Galliarum defensione
pugnaces numeros barbarisque iam formidatos.
<milestone unit="par" n="8"/>Qui cum
suscepisset Caesaris litteras monentis petentisque, ut venire acceleraret rem publicam
consiliis iuvaturus, obstinatissime detrectabat hac ratione pavore mente confusa, quod
aperte scripta significabant ab imperatore nusquam diiungi debere praefectum in ardore
terribilium rerum.
Adiectumque est, quod, si procurare dissimulasset, ipse propria
sponte proiceret insignia principatus gloriosum esse existimans iussa morte oppetere
quam ei provinciarum interitum assignari.
Sed vicit praefecti propositum pertinax his,
quae rationabiliter poscebantur, parere contentione maxima reluctantis.
<milestone unit="par" n="9"/>Inter has tamen moras absentis Lupicini motusque militares timentis
praefecti Iulianus consiliorum adminiculo destitutus ancipitique sententia fluctuans id
optimum factu existimavit et sollemniter cunctos e stationibus egressos, in quibus
hiemabant, maturare disposuit.
<milestone unit="par" n="10"/>Hocque comperto apud
Petulantium signa famosum quidam libellum humi proiecit occulte inter alia multa etiam
id continentem: "nos quidem ad orbis terrarum extrema ut noxii pellimur et damnati,
caritates vero nostrae Alamannis denuo servient, quas captivitate prima post
internecivas liberavimus pugnas."
<milestone unit="par" n="11"/>Quo textu ad comitatum
perlato lectoque Iulianus contemplans rationabiles querelas cum familiis eos ad orientem
proficisci praecepit clavularis cursus facultate permissa et, cum ambigeretur diutius,
qua pergerent via, placuit notario suggerente Decentio per Parisios omnes transire, ubi
morabatur adhuc Caesar nusquam motus.
<milestone unit="par" n="12"/>Et ita est factum.
Isdemque adventantibus in suburbanis princeps occurrit ex more laudans, quos agnoscebat,
factorumque fortium singulos monens animabat lenibus verbis, ut ad Augustum alacri gradu
pergerent, ubi potestas est ample patens et larga, praemia laborum adepturi dignissima.
<milestone unit="par" n="13"/>Vtque honoratius procul abituros tractaret, ad convivium
proceribus corrogatis petere iure, si quid in promptu esset, edixit.
Qui liberaliter ita
suscepti dolore duplici suspensi discesserunt et maesti, quod eos fortuna quaedam
inclemens et moderato rectore et terris genitalibus dispararet.
Hocque angore impliciti
in stativa solita cessarunt.
<milestone unit="par" n="14"/>Nocte vero coeptante in
apertum erupere discidium incitatisque animis, ut quemque insperata res afflictabat, ad
tela convertuntur et manus fremituque ingenti omnes petiverunt palatium et spatiis eius
ambitis, ne ad evadendi copiam quisquam perveniret, Augustum Iulianum horrendis
clamoribus concrepabant eum ad se prodire destinatius adigentes exspectareque coacti,
dum lux promicaret, tandem progredi compulerunt.
Quo viso iterata magnitudine sonus
Augustum appellavere consensione firmissima.
<milestone unit="par" n="15"/>Et ille
mente fundata universis resistebat et singulis nunc indignari semet ostendens, nunc
manus tendens oransque et obsecrans, ne post multas felicissimasque victorias agatur
aliquid indecorum neve intempestiva temeritas et prolapsio discordiarum materias
excitaret. 
Haecque adiciebat tandem sedatos leniter adlocutus:

<milestone unit="par" n="16"/>"Cesset ira, quaeso, paulisper absque dissensione vel rerum appetitu novarum
impetrabitur facile, quod postulatis.
Quoniam dulcedo vos patriae retinet et insueta
peregrinaque metuitis loca, redite iam nunc ad sedes nihil visuri, quia displicet,
transalpinum. 
Hocque apud Augustum capacem rationis et prudentissimum ego competenti
satisfactione purgabo."
<milestone unit="par" n="17"/>Conclamabatur post haec ex omni
parte nihilo minus uno parique ardore nitentibus universis maximoque contentionis
fragore probrosis conviciis mixto Caesar assentire coactus est.
Impositusque scuto
pedestri et sublatius eminens nullo silente Augustus renuntiatus iubebatur diadema
proferre negansque umquam habuisse uxoris colli

<supplied><gap/></supplied>vel capitis
poscebatur. 
<milestone unit="par" n="18"/>Eoque affirmante primis auspiciis non
congruere aptari muliebri mundo equi phalera quaerebantur, uti coronatus speciem saltem
obscuram superioris praetenderet potestatis.
Sed cum id quoque turpe esse asseveraret,
Maurus nomine quidam, postea comes, qui rem male gessit apud Succorum angustias,
Petulantium tunc hastatus, abstractum sibi torquem, quo ut draconarius utebatur, capiti
Iuliani imposuit confidenter, qui trusus ad necessitatem extremam iamque periculum
praesens vitare non posse advertens, si reniti perseverasset, quinos omnibus aureos
argentique singula pondo promisit.
<milestone unit="par" n="19"/>Hisque gestis haud
minore quam antea cura constrictus futuraque celeri providens corde nec diadema gestavit
nec procedere ausus est usquam nec agere seria, quae nimis urgebant.
<milestone unit="par" n="20"/>Sed cum ad latebras secessisset occultas accidentium varietate
perterritus Iulianus, aliqui palatii decurio, qui ordo est dignitatis, pleniore gradu
signa Petulantium ingressus atque Celtarum facinus indignum turbulente exclamat pridie
Augustum eorum arbitrio declaratum clam interemptum.
<milestone unit="par" n="21"/>Hocque comperto milites, quos ignota pari sollicitudine movebant et nota, pars
crispantes missilia, alii minitantes nudatis gladiis diverso vagoque, ut in repentino
solet, excursu occupavere volucriter regiam strepituque immani excubitores perculsi et
tribuni et domesticorum comes Excubitor nomine veritique versabilis perfidiam militis
evanuere metu mortis subitae dispalati.
<milestone unit="par" n="22"/>Viso tamen otio
summo quieti stetere paulisper armati et interrogati, quae causa esset inconsulti motus
et repentini, diu tacendo haesitantes super salute principis non antea discesserunt,
quam asciti in consistorium fulgentem eum augusto habitu conspexissent.
<lb/></p>
          </div>
          <div type="cap" n="5">
           <p>
            <milestone unit="par" n="1"/>His tamen auditis etiam illi, quos antegressos rettulimus
ducente Sintula, cum eo iam securi Parisios reverterunt edictoque, ut futura luce cuncti
convenirent in campo, progressus princeps ambitiosius solito tribunal ascendit signis
aquilisque circumdatus et vexillis saeptusque tutius armatarum cohortium globis.
<milestone unit="par" n="2"/>Cumque interquievisset paululum, dum alte contemplatur
praesentium vultus alacres omnes visos et laetos, quasi lituis verbis, ut intellegi
possit, simplicibus incendebat:
<milestone unit="par" n="3"/>"Res ardua poscit et
flagitat, propugnatores mei reique publicae fortes et fidi, qui mecum pro statu
provinciarum vitam saepius obiecistis, quoniam Caesarem vestrum firmo iudicio ad
potestatum omnium columen sustulistis, perstringere pauca summatim, ut remedia
permutatae rei iusta colligantur et cauta.
<milestone unit="par" n="4"/>Vixdum 
adolescens specie tenus purpuratus, ut nostis, vestrae tutelae nutu caelesti commissus
numquam a proposito recte vivendi deiectus sum vobiscum in omni labore perspicuus, cum
dispersa gentium confidentia post civitatum excidia peremptaque innumera hominum milia
pauca, quae semiintegra sunt relicta, cladis immensitas persultaret.
Et retexere
superfluvm puto, quotiens hieme cruda rigentique caelo, quo tempore terrae ac maria
opere Martio vacant, indomitos antea cum iactura virium suarum reppulimus Alamannos.
<milestone unit="par" n="5"/>Id sane nec praetermitti est nec taceri, quod, cum prope
<placeName>Argentoratum</placeName> illuxisset ille beatissimus dies vehens quodam modo <placeName>Galliis</placeName> perpetuam
libertatem, inter confertissima tela me discurrente vos vigore ususque diuturnitate
fundati velut incitatos torrentes hostes abruptius inundantes superastis ferro
prostratos vel fluminis profundo submersos paucis relictis nostrorum, quorum exsequias
honestavimus celebri potius laude quam luctu.
<milestone unit="par" n="6"/>Post quae
opinor tanta et talia nec posteritatem tacituram de vestris in rem publicam meritis,
quae gentibus cunctis plene iam cognita sunt, si eum, quem altiore fastigio maiestatis
ornastis, virtute gravitateque, si quid adversum ingruerit, defendatis.
<milestone unit="par" n="7"/>Vt autem rerum integer ordo servetur praemiaque virorum fortium
maneant incorrupta nec honores ambitio praeripiat clandestina, id sub reverenda consilii
vestri facie statuo, ut neque civilis quisquam iudex nec militiae rector alio quodam
praeter merita suffragante ad potiorem veniat gradum non sine detrimento pudoris eo, qui
pro quolibet petere temptaverit, discessuro."
<milestone unit="par" n="8"/>Hac fiducia
spei maioris animatus inferior miles dignitatum iam diu expers et praemiorum hastis
feriendo clipeos sonitu assurgens ingenti uno prope modum ore dictis favebat et coeptis.
<milestone unit="par" n="9"/>Statimque ne turbandae dispositioni consultae tempus
saltem breve concederetur, pro actuariis obsecravere Petulantes et Celtae, recturi, quas
placuisset, provincias mitterentur; quo non impetrato abiere nec offensi nec tristes.
<milestone unit="par" n="10"/>Nocte tamen, quae declarationis Augustae praecesserat
diem, iunctioribus proximis rettulerat imperator per quietem aliquem visum, ut formari
Genius publicus solet, haec obiurgando dixisse: "olim, Iuliane, vestibulum aedium tuarum
observo latenter augere tuam gestiens dignitatem et aliquotiens tamquam repudiatus
abscessi; si ne nunc quidem recipior sententia concordante multorum, ibo demissus et
maestus. 
Id tamen retineto imo corde, quod tecum non diutius habitabo."
<lb/></p>
          </div>
          <div type="cap" n="6">
           <p>
            <milestone unit="par" n="1"/>Haec dum per <placeName>Gallias</placeName> agerentur intente, truculentus rex
ille Persarum incentivo Antonini adventu Craugasii duplicato ardore obtinendae
<placeName>Mesopotamiae</placeName> flagrans, dum ageret cum exercitu procul Constantius, armis multiplicatis
et viribus transmisso sollemniter Tigride oppugnandam adoritur Singaram milite usuique
congruis omnibus, ut existimavere, qui regionibus praeerant, abunde munitam.
<milestone unit="par" n="2"/>Cuius propugnatores viso hoste longissime clausis ocius portis
ingentibus animis per turres discurrebant et minas saxa tormentaque bellica congerentes
cunctisque praestructis stabant omnes armati multitudinem parati propellere, si moenia
subire temptasset.
<milestone unit="par" n="3"/>Adventans itaque rex cum per optimates
suos propius admissos pacatiore colloquio flectere defensores ad suum non potuisset
arbitrium, quieti diem integrum dedit et matutinae lucis exordio signo per flammeum
erecto vexillum circumvaditur civitas a quibusdam vehentibus scalas, aliis componentibus
machinas, plerisque obiectu vinearum pluteorumque tectis iter ad fundamenta parietum
quaerentibus subvertenda.
<milestone unit="par" n="4"/>Contra haec oppidani
superstantes propugnaculis celsis lapidibus eminus telorumque genere omni ad interiora
ferocius se proripientes arcebant.
<milestone unit="par" n="5"/>Et pugnabatur eventu
ancipiti diebus aliquot hinc inde multis amissis et vulneratis.
Postremo fervente
certaminum mole et propinquante iam vespera inter machinas plures admotus aries
robustissimus orbiculatam turrim feriebat ictibus densis, unde reseratam urbem obsidio
superiore docuimus.
<milestone unit="par" n="6"/>Ad quam conversa plebe dimicabatur
artissime facesque cum taedis ardentibus et malleolis ad exurendum imminens malum
undique convolabant nec sagittarum crebritate nec glandis hinc inde cessante.
Vicit 
tamen omne prohibendi commentum acumen arietis coagmenta fodiens lapidum recens
structorum madoreque etiamtum infirmium.
<milestone unit="par" n="7"/>Dumque adhuc
ferro certatur et ignibus, turri collapsa, cum patuisset iter in urbem, nudato
propugnatoribus loco, quos periculi disiecerat magnitudo, Persarum agmina undique
ululabili clamore sublato nullo cohibente cuncta oppidi membra complebant caesisque
promisce paucissimis residui omnes mandatu Saporis vivi comprehensi ad regiones Persidis
ultimas sunt asportati.
<milestone unit="par" n="8"/>Tuebantur autem hanc civitatem
legiones duae, prima Flavia primaque Parthica, et indigenae plures cum auxilio equitum
illic ob repentinum malum clausorum, qui omnes, ut dixi, vinctis manibus ducebantur
nullo iuvante nostrorum.
<milestone unit="par" n="9"/><placeName>Nisibin</placeName> enim sub pellibus agens
pars maior exercitus custodibat intervallo perquam longo discretam; alioqui numquam
labenti Singarae vel temporibus priscis quisquam ferre auxilium potuit aquarum paenuria
cunctis circum arentibus locis.
Et licet ad praesciscendos adversos subitosque motus id
munimentum opportune locavit antiquitas, dispendio tamen fuit rei Romanae cum defensorum
iactura aliquotiens interceptum.
<lb/></p>
          </div>
          <div type="cap" n="7">
           <p>
            <milestone unit="par" n="1"/>Exciso itaque oppido rex <placeName>Nisibin</placeName> prudenti consilio vitans
memor nimirum, quae saepius ibi pertulerat, dextrum latus itineribus petit obliquis
<placeName>Bezabden</placeName>, quam Phaenicham quoque institutores veteres appellarunt, vi vel promissorum
dulcedine illectis defensoribus retenturus, munimentum impendio validum, in colle
mediocriter edito positum vergensque in margines Tigridis atque, ubi loca suspecta sunt
et humilia, duplici muro vallatum.
Ad cuius tutelam tres legiones sunt deputatae,
secunda Flavia secundaque Armeniaca et Parthica itidem secunda cum sagittariis pluribus
Zabdicenis, in quorum solo tunc nobis obtemperantium hoc est municipium positum.
<milestone unit="par" n="2"/>Primo igitur impetu cum agmine catafractorum fulgentium
rex ipse sublimior ceteris castrorum ambitum circumcursans prope labra ipsa fossarum
venit audentius petitusque ballistarum iactibus crebris et sagittarum densitate opertus
armorum in modum testudinis contextorum abscessit innoxius.
<milestone unit="par" n="3"/><placeName>Ira</placeName> tamen tum sequestrata caduceatoribus missis ex more clausos blandius hortabatur,
ut vitae speique consulturi obsidium deditione solverent opportuna reseratisque portis
egressi supplices victori gentium semet offerrent.
<milestone unit="par" n="4"/>Quibus 
adire propius ausis defensores moenium ideo pepercerunt, quod cohaerenter sibi iunctos
duxerant isdem notos ingenuos Singarae captos; eorum enim miseratione telum nemo
contorsit nec super pace respondit.
<milestone unit="par" n="5"/>Deinde datis indutiis
die totius et noctis ante alterius lucis initium Persarum populus omnis adortus avide
vallum acriter minans ac fremens, ubi ad ipsa moenia confidenter accessit, dimicabat vi
magna resistentibus oppidanis.
<milestone unit="par" n="6"/>Eaque re sauciabantur
plerique Parthorum, quod pars scalas vehentes, alii opponentes vimineas crates velut
caeci pergebant introrsus nec nostris innocui.
Sagittarum enim nimbi crebrius volitantes
stantes confertius perforabant partibusque post solis occasum aequa iactura digressis
appetente postridie luce ardentius multo quam antea pugnabatur hinc inde concinentibus
tubis nec minores strages utrubique visae sunt ambobus obstinatissime colluctatis.
<milestone unit="par" n="7"/>Verum secuto die otio communi assensu post aerumnas
multiplices attributo, cum magnus terror circumsisteret muros Persaeque paria
formidarent, Christianae legis antistes exire se velle gestibus ostendebat et nutu
acceptaque fide, quod redire permitteretur incolumis, usque ad tentoria regis accessit.
<milestone unit="par" n="8"/>Vbi data copia dicendi, quae vellet, suadebat placido
sermone discedere Persas ad sua post communes partis utriusque luctus formidari etiam
maiores affirmans forsitan adventuros.
Sed perstabat incassum haec multaque similia
disserendo efferata vesania regis obstante non ante castrorum excidium digredi
pertinaciter adiurantis.
<milestone unit="par" n="9"/>Perstrinxit tamen suspicio vana
quaedam episcopum, ut opinor, licet asseveratione vulgata multorum, quod clandestino
colloquio Saporem docuerat, quae moenium appeteret membra ut fragilia intrinsecus et
invalida. 
Hocque exinde verisimile visum est, quod postea intuta loca carieque nutantia
cum exsultatione magna velut regentibus penetralium callidis contemplabiliter machinae
feriebant hostiles.
<milestone unit="par" n="10"/>Et quamquam angustae calles
difficiliorem aditum dabant ad muros aptatique arietes aegre promovebantur manualium
saxorum sagittarumque metu arcente, nec ballistae tamen cessavere nec scorpiones, illae
tela torquentes, hi lapides crebros, qualique simul ardentes pice et bitumine illiti,
quorum assiduitate per proclive labentium machinae haerebant velut altis radicibus
fixae, easque malleoli et faces iactae destinatius exurebant.
<milestone unit="par" n="11"/>Sed cum haec ita essent caderentque altrinsecus multi, ardebant magis
oppugnatores naturali situ et ingenti opere munitum oppidum ante brumale sidus
exscindere rabiem regis non ante sedari posse credentes.
Quocirca nec multa cruoris
effusio nec confixi mortiferis vulneribus plurimi ceteros ab audacia parili revocabant.
<milestone unit="par" n="12"/>Sed diu cum exitio decernentes postremo periculis
obiectavere semet abruptis et agitantes arietes denso saxorum molarium pondere
fomentisque ignium variis ire protinus vetabantur.
<milestone unit="par" n="13"/>Verum 
unus aries residuis celsior umectis taurinis copertus exuviis ideoque minus casus
flammeos pertimescens aut tela antegressus omnes repsit nisibus magnis ad murum vastoque
acumine coagmenta lapidum fodiens turrim laxatam evertit.
Qua sonitu lapsa ingenti
superstantes quoque repentina ruina deiecti diffractique vel obruti mortibus interiere
diversis et insperatis inventoque tutiore ascensu armata irruit multitudo.
<milestone unit="par" n="14"/>Trepidis deinde superatorum auribus ululantium undique Persarum
intonante fragore artius proelium intra muros exarsit hostium nostrorumque catervis
certantibus comminus, cum confertis inter se corporibus hinc indeque stricto mucrone
nulli occurrentium parceretur.
<milestone unit="par" n="15"/>Magna denique mole
ancipiti diu exitio renitentes obsessi postremo plebis immensae ponderibus effuse
disiecti sunt.
Et post haec iratorum hostium gladii, quidquid inveniri poterat,
concidebant. 
Abreptique sinibus matrum parvuli ipsaeque matres trucidabantur nullo, quid
ageret, respectante.
Inter quae tam funesta gens rapiendi cupidior onusta spoliorum
genere omni captivorumque examen maximum ducens tentoria repetivit exsultans.
<milestone unit="par" n="16"/>Rex tamen gaudio insolenti elatus diuque desiderio capiendae
Phaenichae flagrans, munimenti perquam tempestivi, non ante discessit, quam labefactata
murorum parte reparata firmissime alimentisque affatim conditis armatos ibi locaret,
insignis origine bellique artibus claros.
Verebatur enim, quod accidit, ne amissionem
castrorum ingentium ferentes aegre Romani ad eadem obsidenda viribus magnis
accingerentur. 
<milestone unit="par" n="17"/>Latius se proinde iactans additaque spe,
quidquid aggredi posset, adipiscendi interceptis castellis aliis vilioribus Virtam
adoriri disposuit, munimentum valde vetustum, ut aedificatum a Macedone credatur
Alexandro, in extremo quidem <placeName>Mesopotamiae</placeName> situm, sed muris velut sinuosis circumdatum et
cornutis instructioneque varia inaccessum.
<milestone unit="par" n="18"/>Quod cum omni
arte temptaret nunc promissis defensores alliciens, nunc poenas cruciabiles minitans,
aliquotiens struere aggeres parans obsidionalesque admovens machinas, multis acceptis
vulneribus quam illatis omisso vano incepto tandem abscessit.
<lb/></p>
          </div>
          <div type="cap" n="8">
           <p>
            <milestone unit="par" n="1"/>Haec eo anno intra <placeName>Tigrim</placeName> gesta sunt et <placeName>Euphraten</placeName>.
Quae 
cum frequentibus nuntiis didicisset Constantius, metuens expeditiones Parthicas hiemem
apud <placeName>Constantinopolim</placeName> agens impensiore cura limitem instruebat eoum omni apparatu
bellorum armaque et tirocinia cogens legionesque augens iuventutis validae supplementis,
quarum statariae pugnae per orientales saepius eminuere procinctus; auxilia super his
Scytharum poscebat mercede vel gratia, ut adulto vere profectus e <placeName>Thraciis</placeName> loca suspecta
protinus occuparet.
<milestone unit="par" n="2"/>Inter quae Iulianus apud Parisios
hibernis locatis, summa coeptorum quorsum evaderet, pertimescens erat anxius numquam
assensurum Constantium factis multa volvendo considerans, apud quem sordebat ut infimus
et contemptus.
<milestone unit="par" n="3"/>Circumspectis itaque trepidis rerum novarum
exordiis legatos ad eum mittere statuit gesta docturos eisque concinentes litteras
dedit, quid actum sit quidve fieri oporteat deinceps, monens apertius et demonstrans.
<milestone unit="par" n="4"/>Quamquam eum haec dudum comperisse opinabatur relatu
Decentii olim reversi et cubiculariorum recens de <placeName>Galliis</placeName> praegressorum, qui ad
<placeName>Caesaream</placeName> aliqua portavere sollemnia.
Et quamquam non repugnanter nec arrogantibus
verbis quidquam scripsit, ne videretur subito redundasse.
Erat autem litterarum sensus
huiusmodi: 

<milestone unit="par" n="5"/>"Ego quidem propositi mei fidem non minus
moribus quam foederum pacto, quoad fuit, unum semper atque idem sentiens conservavi, ut
effectu multiplici claruit evidenter.
<milestone unit="par" n="6"/>Iamque inde uti me
creatum Caesarem pugnarum horrendis fragoribus obiecisti, potestate delata contentus
currentium ex voto prosperitatum nuntiis crebris ut apparitor fidus tuas aures implevi
nihil usquam periculis meis assignans, cum documentis assiduis constet diffusis
permixtisque passim Germanis in laboribus me semper visum omnium primum, in laborum
refectione postremum.
<milestone unit="par" n="7"/>Sed bona tua venia dixerim, si quid
novatum est nunc, ut existimas: in multis bellis et asperis aetatem sine fructu
conterens miles olim deliberatum implevit fremens secundique impatiens loci rectorem,
cum nullas sibi vices a Caesare diuturni sudoris et victoriarum frequentium rependi
posse contemplaretur.
<milestone unit="par" n="8"/>Cuius iracundiae nec dignitatum
augmenta nec annuum merentis stipendium id quoque inopinum accessit, quod ad partes
orbis eoi postremas venire homines iussi assueti glacialibus terris separandique liberis
et coniugibus egentes trahebantur et nudi.
Vnde solito saevius efferati nocte in unum
collecti palatium obsidere Augustum Iulianum vocibus magnis appellantes et crebris.
<milestone unit="par" n="9"/>Cohorrui, fateor, et secessi amendatusque, dum potui,
salutem dilatione quaeritabam et latebris.
Cumque nullae darentur indutiae, libero
pectoris muro, ut ita dixerim, saeptus progressus ante conspectum omnium steti molliri
posse tumultum auctoritate ratus vel sermonibus blandis.
<milestone unit="par" n="10"/>Sed exarsere mirum in modum eo usque provecti, ut, quoniam precibus vincere pertinaciam
conabar, instanter mortem contiguis assultibus intentarent.
<placeName>Victus</placeName> denique mecumque ipse
contemplans, quod alter confosso me forsitan libens declarabitur princeps, assensus sum
vim lenire sperans armatam.
<milestone unit="par" n="11"/>Gestorum hic textus est, quem
mente, quaeso, accipito placida.
Nec actum quidquam secus existimes vel susurrantes
perniciosa malignos admittas ad compendia sua excitare secessiones principum suetos; sed
adulatione vitiorum altrice depulsa excellentissimam virtutum omnium adverte iustitiam
et condicionum aequitatem, quam propono, bona fide suscipito cum animo disputans haec
statui Romano prodesse nobisque, qui caritate sanguinis et fortunae superioris culmine
sociamur. 
<milestone unit="par" n="12"/>Ignosce enim
<supplied><gap/></supplied>quae 
cum ratione poscuntur, non tam fieri cupio quam a te utilia probari et recta avide tua
praecepta deinde quoque suscepturus.
<milestone unit="par" n="13"/>Quae necesse sit
fieri, in compendium redigam breve.
Equos praebebo currules Hispanos et miscendos
Gentilibus atque Scutariis adolescentes Laetos quosdam, cis <placeName>Rhenum</placeName> editam barbarorum
progeniem vel certe ex dediticiis, qui ad nostra desciscunt.
Et haec ad usque exitum
vitae me spondeo non modo grato, verum cupio quoque facturum.
<milestone unit="par" n="14"/>Praefectos praetorio aequitate et meritis notos tua nobis dabit clementia,
residuos ordinarios iudices militiaeque moderatores promovendos arbitrio meo concedi est
consentaneum itidemque stipatores.
Stultum est enim, cum ante caveri possit, ne fiat,
eos ad latus imperatoris ascisci, quorum mores ignorantur et voluntates.
<milestone unit="par" n="15"/>Hoc sane sine ulla dubitatione firmaverim: tirones ad peregrina et
longinqua Galli mittere diuturna perturbatione casibusque vexati gravissimis nec sponte
sua poterunt nec coacti, ne consumpta penitus iuventute, ut affliguntur praeterita
recordantes, ita desperatione pereant impendentium.
<milestone unit="par" n="16"/>Nec 
Parthicis gentibus opponenda auxilia hinc acciri conveniet, cum adhuc nec barbarici sunt
impetus interclusi et, si dici, quod verum est, pateris, hae provinciae malis iactatae
continuis externis indigent adiumentis et fortibus.
<milestone unit="par" n="17"/>Haec 
hortando, ut aestimo, salutariter scripsi poscens et rogans.
Scio enim scio, ne quid
sublatius dicam, cum imperio congruens, quas rerum acerbitates iam conclamatas et
perditas concordia vicissim sibi cedentium principum meliorem revocavit in statum, cum
appareat maiorum exemplo nostrorum moderatores haec et similia cogitantes fortunate
beateque vivendi repperire quodam modo viam et ultimo tempori posteritatique iucundam
sui memoriam commendare."
<milestone unit="par" n="18"/>His litteris iunctas
secretiores alias Constantio offerendas clanculo misit obiurgatorias et mordaces, quarum
seriem nec scrutari licebat nec, si licuisset, proferre decebat in publicum.
<milestone unit="par" n="19"/>Ad id munus implendum electi viri sunt graves, Pentadius officiorum
magister et Eutherius cubiculi tunc praepositus, post oblatas litteras relaturi nullo
suppresso, quae viderunt, et super ordine futurorum fidenter acturi.
<milestone unit="par" n="20"/>Auxerat inter haec coeptorum invidiam Florenti fuga praefecti, qui
velut praesagiens concitandos motus ob militem, ut sermone tenus iactabatur, accitum
consulto discesserat <placeName>Viennam</placeName> alimentariae rei gratia divelli causatus a Caesare, quem
saepe tractatum asperius formidabat.
<milestone unit="par" n="21"/>Dein cum comperisset
eum ad Augustum culmen evectum, exigua ac prope nulla vivendi spe versus in metum ut
longe disiunctus malis se, quae suspicabatur, exemit et necessitudine omni relicta
digressus venit ad Constantium itineribus lentis, utque se nulli obnoxium culpae
monstraret, Iulianum ut perduellem multis criminibus appetebat.
<milestone unit="par" n="22"/>Cuius post abitum bene Iulianus cogitans et prudenter scirique volens, quod
praesenti quoque pepercisset, caritates eius cum re familiari intacta publico cursu usu
permisso ad orientem vehi tutius imperavit.
<lb/></p>
          </div>
          <div type="cap" n="9">
           <p>
            <milestone unit="par" n="1"/>Nec minore studio secuti legati haec secum ferentes, quae
praediximus, intentique ad viandum, cum venirent ad iudices celsiores, oblique
tenebantur morasque per <placeName>Italiam</placeName> et Illyricum perpessi diuturnas et graves tandem
transfretati per <placeName>Bosporum</placeName> itineribusque lentis progressi apud <placeName>Caesaream</placeName> Cappadociae
etiamtum degentem invenere Constantium, <placeName>Mazacam</placeName> antehac nominatam, opportunam urbem et
celebrem, sub <placeName>Argaei</placeName> montis pedibus sitam.
<milestone unit="par" n="2"/>Qui intromissi
data potestate offerunt scripta hisque recitatis ultra modum solitae indignationis
excanduit imperator limibusque oculis eos ad usque metum contuens mortis egredi iussit
nihil post haec percontatus vel audire perpessus.
<milestone unit="par" n="3"/>Perculsus tamen ardenter cunctatione stringebatur ambigua, utrum in Persas an contra
Iulianum moveri iuberet acies, quibus fidebat, haesitansque diu perpensis consiliis
flexus est quorundam sententia utilium suasorum et iter orientem versus edixit.
<milestone unit="par" n="4"/>Statim tamen et legatos absolvit et Leonam quaestorem
suum in <placeName>Gallias</placeName> cum litteris datis ad Iulianum pergere celeri statuit gradu nihil
novatorum se asserens suscepisse, sed eum, si saluti suae proximorumque consulit,
tumenti flatu deposito intra Caesaris se potestatem continere praecipiens.
<milestone unit="par" n="5"/>Vtque id facile formido intentatorum efficeret, velut magnis viribus
fretus in locum Florentii praefectum praetorio Nebridium tum quaestorem eiusdem Caesaris
promoverat et Felicem notarium officiorum magistrum et quosdam alios.
Gomoarium enim
successorem Lupicini, antequam sciretur huiusmodi quidquam, magistrum provexit armorum.
<milestone unit="par" n="6"/>Ingressus itaque Parisios Leonas susceptus ut honoratus
et prudens postridie principi progresso in campum cum multitudine armata pariter et
plebeia, quam de industria convocarat, et tribunali, ut emineret altius, superstanti
scripta iubetur offerre.
Replicatoque volumine edicti, quod missum est, et legi ab
exordio coepto, cum ventum fuisset ad locum id continentem, quod gesta omnia Constantius
improbans Caesaris potestatem sufficere Iuliano censebat, exclamabatur undique vocum
terribilium sonu

<milestone unit="par" n="7"/>"Auguste Iuliane", ut provincialis et
miles et rei publicae decrevit auctoritas recreatae quidem, sed adhuc metuentis
redivivos barbarorum excursus.
<milestone unit="par" n="8"/>Quibus auditis Leonas cum
Iuliani litteris haec eadem indicantibus revertit incolumis solusque admissus est ad
praefecturam Nebridius; id enim Caesar quoque scribens ex sententia sua fore aperte
praedixit. 
Magistrum enim officiorum iam pridem ipse Anatolium ordinavit libellis antea
respondentem et quosdam alios, ut sibi utile videbatur et tutum.
<milestone unit="par" n="9"/>Et quoniam, cum haec ita procederent, timebatur Lupicinus licet absens agensque
etiamtum apud Brittannos, homo superbae mentis et turgidae, eratque suspicio, quod, si
haec trans mare didicisset, novarum rerum materias excitaret, notarius <placeName>Bononiam</placeName> mittitur
observaturus sollicite, ne quisquam fretum oceani transire permitteretur.
Quo vetito
reversus Lupicinus, antequam horum quidquam sciret, nullas ciere potuit turbas

<lb/></p>
          </div>
          <div type="cap" n="10">
           <p>
            <milestone unit="par" n="1"/>Iulianus tamen iam celsiore fortuna militisque fiducia
laetior, ne intepesceret neve ut remissus argueretur et deses, legatis ad Constantium
missis in limitem <placeName>Germaniae</placeName> secundae egressus est omnique apparatu, quem flagitavit
instans negotium, communitus Tricensimae oppido propinquabat.
<milestone unit="par" n="2"/><placeName>Rheno</placeName> exinde transmisso regionem subito pervasit Francorum, quos Atthuarios
vocant, inquietorum hominum licentius etiamtum percursantium extima Galliarum.
Quos 
adortus subito nihil metuentes hostile nimiumque securos, quod scruposa viarum
difficultate arcente nullum ad suos pagos introisse meminerant principem, superavit
negotio levi; captisque plurimis et occisis orantibus aliis, qui superfuere, pacem ex
arbitrio dedit hoc prodesse possessoribus finitimis arbitratus.
<milestone unit="par" n="3"/>Vnde reversus pari celeritate per flumen praesidiaque limitis explorans
diligenter et corrigens ad usque <placeName>Rauracos</placeName> venit locisque recuperatis, quae olim barbari
intercepta retinebant ut propria, isdemque pleniore cura firmatis per Besantionem
<placeName>Viennam</placeName> hiematurus abscessit.
<lb/></p>
          </div>
          <div type="cap" n="11">
           <p>
            <milestone unit="par" n="1"/>Hic per <placeName>Gallias</placeName> erat ordo gestorum.
Quae dum ita prospere
succedunt et caute, Constantius ascitum Arsacen <placeName>Armeniae</placeName> regem summaque liberalitate
susceptum praemonebat et hortabatur, ut nobis amicus esse perseveraret et fidus.
<milestone unit="par" n="2"/>Audiebat enim saepius eum temptatum a rege Persarum
fallaciis et minis et dolis, ut Romanorum societate posthabita suis rationibus
stringeretur. 
<milestone unit="par" n="3"/>Qui crebro adiurans animam prius posse
amittere quam sententiam muneratus cum comitibus, quos duxerat, redit ad regnum nihil
ausus temerare postea promissorum obligatus gratiarum multiplici nexu Constantio, inter
quas illud potius excellebat, quod Olympiada, Ablabi filiam praefecti quondam praetorio,
ei copulaverat coniugem, sponsam fratris sui Constantis.
<milestone unit="par" n="4"/>Quo dimisso a Cappadocia ipse per Melitenen, minoris <placeName>Armeniae</placeName> oppidum, et <placeName>Lacotena</placeName> et
<placeName>Samosata</placeName> transito <placeName>Euphrate</placeName> Edessam venit ibique, dum agmina undique convenientium
militum et dei cibariae abundantes copias opperitur, diu moratus post aequinoctium
egreditur autumnale <placeName>Amidam</placeName> petens.
<milestone unit="par" n="5"/>Cuius, cum prope
venisset, moenia favillis oppleta collustrans flebat cum gemitu reputans, quales
miseranda civitas pertulerat clades.
Ibi tunc forte Vrsulus praesens, qui aerarium
tuebatur, dolore percitus exclamavit: "en quibus animis urbes a milite defenduntur, cui
ut abundare stipendium possit, imperii opes iam fatiscunt !" Quod dictum ita amarum
militaris multitudo postea apud <placeName>Calchedona</placeName> recordata ad eius exitium consurrexit.
<milestone unit="par" n="6"/>Exinde contis consertis incedens cum <placeName>Bezabden</placeName> adventaret,
fixis tentoriis vallo fossarumque altitudine circumsaeptis obequitans castrorum ambitum
longius docebatur relatione multorum instaurata esse firmius loca, quae antehac incuria
corruperat vetustatis.
<milestone unit="par" n="7"/>Et ne quid omitteret, quod ante
fervorem certaminum erat necessario praestruendum, viris prudentibus missis condicione
posita dupla cogebat moenium defensores redire ad suos alienis sine cruore concessis aut
in dicionem venire Romanam dignitatibus augendos et praemiis.
Atque cum illi
destinatione nativa reniterentur ut clare nati periculisque et laboribus idurati, cuncta
obsidioni congrua parabantur.
<milestone unit="par" n="8"/>Densis itaque ordinibus cum
tubarum incitamentis latera oppidi cuncta adortus alacrius miles legionibus in
testudines varias conglobatis paulatim tuto progrediens subruere moenia conabatur; et
quia telorum omne genus in subeuntes effundebatur, nexu clipeorum soluto discessum est
in receptum canentibus signis.
<milestone unit="par" n="9"/>Laxatis deinde ad diem unum
indutiis tertia luce curiosius tecto elatis passim clamoribus ascensus undique
temptabatur. 
Et licet defensores sub obtentis ciliciis, ne conspicerentur ab hostibus,
latebant intrinsecus, tamen, quotiens flagitabat necessitas, lacertos fortiter
exsertantes lapidibus subiectos incessebant et telis.
<milestone unit="par" n="10"/>Et 
vimineae crates cum procederent confidenter essentque parietibus contiguae, dolia
desuper cadebant, molae et columnarum fragmenta, quorum ponderibus nimiis obruebantur
oppugnatores hiatuque violento disiectis operimentis cum periculis ultimis evadebant.
<milestone unit="par" n="11"/>Decimo itaque, postquam pugnari coeptum est, die, cum
spes nostrorum inferior cuncta maerore compleret, transferri placuerat molem arietis
magnam, quam Persae quondam <placeName>Antiochia</placeName> pulsibus eius excisa relatam reliquerant apud
Carrhas. 
Quae subito visa aptataque faberrime clausorum hebetaverat mentes ad usque
deditionis remedia paene prolapsas, ni resumptis viribus opponenda minaci machinae
praeparassent. 
<milestone unit="par" n="12"/>Nec temeritas post haec cessaverat nec
consilium; namque dum instrueretur aries vetustus et dissolutus, ut facile veheretur,
omni arte omnique virium nisu et oppugnatorum vineae firmitudine summa defensabatur,
tormenta nihilo minus et lapidum crebritas atque fundarum ex utraque parte plurimos
consumebant et aggerum moles incrementis celeribus consurgebant acriorque in dies
adolescebat obsidio multis nostrorum idcirco cadentibus, quod decernentes sub
imperatoris conspectu spe praemiorum, ut possint facile, qui essent, agnosci, nudantes
galeis capita sagittariorum hostilium peritia fundebantur.
<milestone unit="par" n="13"/>Proin dies et noctes intentae vigillis cautiores stantes utrubique faciebant.
Et 
Persae aggerum altitudine iam in sublime porrecta machinaeque ingentis horrore perculsi,
quam minores quoque sequebantur, omnes exurere vi maxima nitebantur et assidue malleolos
atque incendiaria tela torquentes laborabant in cassum ea re, quod umectis scortis et
centonibus erant opertae materiae plures, aliae unctae alumine diligenter, ut ignis in
eas laberetur innoxius.
<milestone unit="par" n="14"/>Verum has admoventes fortitudine
magna Romani licet difficile defensabant, tamen cupiditate potiundi oppidi ne prompta
quidem pericula contemnebant.
<milestone unit="par" n="15"/>Et contra propugnatores,
cum iam discussurus turrim oppositam aries maximus adventaret, prominentem eius ferream
frontem, quae re vera formam effingit arietis, arte subtili illaqueatam altrinsecus
laciniis retinuere longissimis, ne retrogradiens resumeret vires neve ferire muros
assultibus densis contemplabiliter posset, fundentes quoque ferventissimam picem.
Et diu
promotae machinae stabant muralia saxa perfentes et tela.
<milestone unit="par" n="16"/>Iamque aggeribus cumulatius excitatis defensores, ni vigilassent, exitium affore iam
sperantes in audaciam ruere praecipitem et repentino decursu portis effusi primosque
adorti nostrorum faces sitellasque ferreas onustas ignibus in arietes magnis viribus
iaciebant. 
<milestone unit="par" n="17"/>Verum post ambiguam proelii varietatem plurimi
nullo impetrato intra moenia repelluntur moxque ex aggeribus, quos erexerant Romani,
idem Persae propugnaculis insistentes sagittis incessebantur et fundis telisque
igniferis, quae per tegumenta turrium volitantia paratis, qui restinguerent, plerumque
irrita labebantur.
<milestone unit="par" n="18"/>Cumque pauciores utrubique fierent
bellatores et Persae truderentur ad ultima, ni potior ratio succurrisset, impensiore
opera procursus temptabatur ex castris et eruptione subita multitudinis facta inter
armatos, qui portabant ignes, amplioribus ordinatis iaciebantur corbes in materias
ferreae plenae flammarum et sarmenta aliaque ad ignes concipiendos aptissima.
<milestone unit="par" n="19"/>Et quia conspectum abstulerant fumi nigerrimae nubes, classico
excitante in pugnam legiones procinctae celeri gradu venerunt et succrescente paulatim
ardore bellandi, cum ventum fuisset in manus, repente machinae omnes effusis ignibus
urebantur praeter maiorem, quam direptis restibus, quibus e muro iactis implicabatur,
virorum fortium acrior nisus aegre semustam extraxit.
<milestone unit="par" n="20"/>At 
ubi nocturnae tenebrae finem proeliis attulerunt, non in longum militi quies data.
Cibo 
enim exiguo refectus et somno rectorum monitu excitus munitiones a muro longe demovit
dimicare succinctius parans per sublimes aggestus, qui iam consummati muris altius
imminebant. 
Vtque facile defensuri moenia pellerentur, in ipsis aggerum summitatibus
binae sunt locatae ballistae, quarum metu ne prospicere quidem posse hostium quisquam
crederetur. 
<milestone unit="par" n="21"/>His satis provisis prope ipsum crepusculum
triplex acies nostrorum instructa conisque galearum minacius nutans scalas vehentibus
multis impetum conabantur in muros.
Iamque resultantibus armis et tubis uno parique
ardore hinc indeque pugnabatur audaci conflictu latiusque sese pandente manu Romana, cum
Persas occultari videret pavore impositorum aggeribus tormentorum, pulsabant turrim
ariete et cum ligonibus et dolabris et vectibus scalae quoque propinquabant utrimque
convolante missilium crebritate.
<milestone unit="par" n="22"/>Afflictabant tamen multo
vehementius Persas ictus varii ballistarum tamquam per transennam a clivis structilibus
decurrentes. 
Vnde fortunas suas sitas in extremo iam cogitantes destinatam ruebant in
mortem et partiti munera dimicandi inter necessitatis articulos relictis, qui moenia
tuerentur, reserata latenter postica strictis gladiis valida manus erupit pone
sequentibus aliis, qui flammas occulte portabant.
<milestone unit="par" n="23"/>Dumque 
Romani nunc instant cedentibus, nunc ultro incessentes excipiunt, qui vehebant foculos
repentes incurui, prunas unius aggesti inseruere iuncturis ramis arborum diversarum et
iunco et manipulis constructi cannarum; qui conceptis incendiorum aridis nutrimentis iam
cremabantur militibus cum intactis tormentis exinde periculose degressis.
<milestone unit="par" n="24"/>Vt vero certaminibus finem vespera dedit incedens partesque
discesserunt ad otium breve, imperator in varia sese consilia diducens et versans, cum
excidio Phaenichae diutius imminere necessariae rationes urgerent, quod munimentum velut
insolubile claustrum hostium excursibus erat obiectum, et serum repelleret tempus,
certaturus leviter ibi statuit immorari alimentis destituendos forsitan cedere
existimans Persas; quod secus atque rebatur evenit.
<milestone unit="par" n="25"/>Cum 
enim remissius pugnaretur, umente caelo undantes nubes cum tenebris aduenere minacibus
assiduisque imbribus ita immaduerat solum, ut luti glutinosa mollities per eas regiones
pinguissimi caespitis omnia perturbaret.
Et super his iugi fragore tonitrua fulgoraque
mentes hominum pavidas perterrebant.
<milestone unit="par" n="26"/>Accedebant arcus
caelestes conspectus assidui.
Quae species unde ita figurari est solita, expositio
brevis ostenderet.
Halitus terrae calidiores et umoris spiramina conglobata in nubes
exindeque disiecta in aspergines parvas ac radiorum fusione splendida facta supinantur
volubiliter contra ipsum igneum orbem irimque conformant, ideo spatioso curuamine
sinuosam, quod in nostro panditur mundo, quem sphaerae dimidiae parti rationes physicae
superponunt. 
<milestone unit="par" n="27"/>Cuius species, quantum mortalis oculus
contuetur, prima lutea visitur, secunda flavescens vel fulva, punicea tertia, quarta
purpurea, postrema caerulo concreta et viridi.
<milestone unit="par" n="28"/>Haec autem
mixta pulchritudine temperatur ideo, ut terrenae existimant mentes, quod prima eius pars
dilutior cernitur aeri concolor circumfuso, sequens fulva, id est paulo excitatior quam
lutea, punicea tertia, quod solis obnoxia claritudini pro reciprocatione spiritus
fulgores eius purissime e regione deflorat, quarta ideo purpurat, quod intermicante
asperginum densitate, per quas oritur, radiorum splendorem concipiens ostendit aspectum
flammeo propriorem, qui color, quanto magis diffunditur, concedit in caerulum et
virentem. 
<milestone unit="par" n="29"/>Arbitrantur alii tunc iridis formam rebus
apparere mundanis, cum altius delatae nubi crassae radii solis infusi lucem iniecerint
liquidam, quae non repperiens exitum in se conglobata nimio splendescit attritu et
proximos quidem albo colores a sole sublimiore decerpit, subuirides vero a nubis
similitudine superiectae, ut in mari solet usu venire; ubi candidae sunt undae, quae
litoribus illiduntur, interiores sine ulla concretione caerulae.
<milestone unit="par" n="30"/>Et quoniam indicium est permutationis aurae, ut diximus, a sudo aere nubium
concitans globos aut contra ex concreto mutans in serenam laetitiam caelum, ideo apud
poetas legimus saepe <placeName>Irim</placeName> de caelo tunc mitti, cum praesentium rerum verti necesse sit
status. 
suppetunt aliae multae opiniones et variae, quas dinumerare nunc est supervacuum
narratione redire, unde digressa est, festinante.
<milestone unit="par" n="31"/>His ac
talibus imperator inter spem metumque iactabatur ingravescente hiemis magnitudine
suspectisque per avios tractus insidiis, inter quae etiam tumultum exasperati militis
verebatur. 
Super his urebat eius anxiam mentem, quod velut patefacta ianua divitis domus
irritus propositi revertetur.
<milestone unit="par" n="32"/>Quas ob res omisso vano
incepto hiematurus <placeName>Antiochiae</placeName> redit in <placeName>Syriam</placeName> aerumnosa perpessus vulnera et atrocia
diuque deflenda.
Evenerat enim hoc quasi fatali constellatione ita regente diversos
eventus, ut ipsum Constantium dimicantem cum Persis fortuna semper sequeretur
afflictior, unde vincere saltem per duces optabat, quod aliquotiens meminimus
contigisse. 
<lb/></p>
          </div>
          </div>
          <div type="lib" n="XXI">
           <head>MARCELLINI HISTORIAE LIBER VICESIMVS ET VNVS </head>
           <div type="cap" n="1">
            <p>
             <milestone unit="par" n="1"/>Intercluso hac bellorum difficili sorte Constantio trans
flumen <placeName>Euphraten</placeName> Iulianus agens apud <placeName>Viennam</placeName> formandis in futura consiliis dies
impendebat et noctes, quantum opes patiebantur angustae, altius semet attollens
semperque ambigens, utrum Constantium modis omnibus alliceret in concordiam an terroris
incutiendi gratia lacesseret prior.
<milestone unit="par" n="2"/>Quae sollicite
reputans utrumque formidabat et amicum cruentum et in aerumnis civilibus saepe victorem
maximeque Galli fratris exemplum mentem eius anxiam suspendebat, quem inertia mixtaeque
periuriis fraudes prodidere quorundam.
<milestone unit="par" n="3"/>Erigebat tamen
aliquotiens animum ad multa et urgentia tutissimum ratus inimicum se ex confesso
monstrare ei, cuius ex praeteritis motus coniectabat ut prudens, ne per amicitias
fictas insidiis falleretur occultis.
<milestone unit="par" n="4"/>Parvi igitur
habitis, quae per Leonam Constantius scripserat, nulloque arbitrio eius promotorum
suscepto praeter Nebridium quinquennalia Augustus iam edidit et ambitioso diademate
utebatur lapidum fulgore distincto, cum inter exordia principatus assumpta vili corona
circumdatus erat xystarchae similis purpurato.
<milestone unit="par" n="5"/>Inter quae
Helenae coniugis defunctae suprema miserat <placeName>Romam</placeName> in suburbano viae Nomentanae condenda,
ubi uxor quoque Galli quondam, soror eius, sepulta est Constantina.
<milestone unit="par" n="6"/>Acuebat autem incendebatque eius cupiditatem pacatis iam <placeName>Galliis</placeName>
incessere ultro Constantium coniciens eum per vaticinandi praesagia multa, quae
callebat, et somnia e vita protinus excessurum.
<milestone unit="par" n="7"/>Et 
quoniam erudito et studioso cognitionum omnium principi malevoli praenoscendi futura
pravas artes assignant, advertendum est breviter, unde sapienti viro hoc quoque
accedere poterit, doctrinae genus haud leve.
<milestone unit="par" n="8"/>Elementorum 
omnium spiritus utpote perennium corporum praesentiendi motu semper et ubique vigens ex
his, quae per disciplinas varias affectamus, participat nobiscum munera divinandi et
substantiales potestates ritu diverso placatae velut ex perpetuis fontium venis
vaticina mortalitati suppeditant verba, quibus numen praeesse dicitur Themidis, quam ex
eo, quod fixa fatali lege decreta praescire facit in posterum, quae tethimena sermo
Graecus appellat, ita cognominatam in cubili solioque Iovis, vigoris vivifici, theologi
veteres collocarunt.
<milestone unit="par" n="9"/> Auguria et auspicia non volucrum
             arbitrio futura nescientium colliguntur – nec enim hoc vel insipiens quisquam dicet –,
             sed volatus avium dirigit deus, ut rostrum sonans aut praetervolans pinna turbido meatu
             vel leni futura praemonstret. Amat enim benignitas numinis, seu quod merentur homines
             seu quod tangitur eorum affectione, his quoque artibus prodere, quae impendent.
              <milestone unit="par" n="10"/>Extis itidem pecudum attenti fatidicis in species
converti suetis innumeras accidentia sciunt.
Cuius disciplinae Tages nomine quidam
monstrator est, ut fabulantur, in Etruriae partibus emersisse subito visus e terra.
<milestone unit="par" n="11"/>Aperiunt tunc quoque ventura, cum aestuant hominum
corda, sed loquuntur divina.
<placeName>Sol</placeName> enim, ut aiunt physici, mens mundi nostras mentes ex
sese velut scintillas diffunditans, cum eas incenderit vehementius, futuri conscias
reddit. 
Vnde Sibyllae crebro se dicunt ardere torrente vi magna flammarum.
Multa 
significant super his crepitus vocum et occurrentia signa, tonitrua quin etiam et
fulgora et fulmina itidemque siderum sulci.
<milestone unit="par" n="12"/>Somniorum 
autem rata fides et indubitabilis foret, ni ratiocinantes coniectura fallerentur
interdum. 
Quae, ut Aristoteles affirmat, tum fixa sunt et stabilia, cum animantis
altius quiescentis ocularis pupilla neutrubi inclinata rectissime cernit.
<milestone unit="par" n="13"/>Et quia vanities aliquotiens plebeia strepit haec imperite
mussando, si esset praesentiendi notitia quaedam, cur ille se casurum in bello vel
alius hoc se passurum ignoravit aut illud, sufficiet dici, quod et grammaticus locutus
interdum est barbare et absurde cecinit musicus et ignoravit remedium medicus; sed non
ideo nec grammatica nec musica nec medicina subsistit.
<milestone unit="par" n="14"/>Vnde praeclare hoc quoque ut alia Tullius: "signa ostenduntur" ait "a dis rerum
futurarum. 
In his si qui erraverit, non deorum natura, sed hominum coniectura
peccavit." 
Ne igitur extra calcem, quod dicitur, sermo decurrens lecturo fastidium
ferat, ad explicanda prospecta revertamur.
<lb/></p>
           </div>
           <div type="cap" n="2">
            <p>
             <milestone unit="par" n="1"/>Cum apud Parisios adhuc Caesar Iulianus quatiens scutum
variis motibus exerceretur in campo, axiculis, quis orbis erat compaginatus, in vanum
excussis ampla remanserat sola, quam retinens valida manu stringebat.
<milestone unit="par" n="2"/>Territisque ut omine diro praesentibus cunctis "nemo" inquit
"vereatur! 
Habeo firmiter, quod tenebam."
Item cum apud <placeName>Viennam</placeName> postea quiesceret
sobrius, horrore medio noctis imago quaedam visa splendidior hos ei versus heroos modo
non vigilanti aperte edixit eadem saepius replicando, quibus fretus nihil asperum sibi
superesse existimabat: <foreign xml:lang="grc"> Ζεὺς ὅταν εἰς πλατὺ τέρμα μόλῃ κλυτοῦ
              ὑδροχόοιο, παρθενικῆς δὲ Κρόνος μοίρῃ βαίνῃ ἐπὶ πέμπτῃ εἰκοστῇ, βασιλεὺς Κωστάντιος
              Ἀσίδος αἴης τέρμα φίλου βιοτοῦ στυγερὸν καὶ ἐπώδυνον ἕξει. </foreign><milestone unit="par" n="3"/>
Agebat itaque nihil interim de statu rerum praesentium mutans, sed
animo tranquillo et quieto incidentia cuncta disponens paulatimque sese corroborans, ut
dignitatis augmento virium quoque congruerent incrementa.
<milestone unit="par" n="4"/>Vtque omnes nullo impediente ad sui favorem illiceret, adhaerere cultui Christiano
fingebat, a quo iam pridie occulte desciverat arcanorum participibus paucis
haruspicinae auguriisque intentus et ceteris, quae deorum semper fecere cultores.
<milestone unit="par" n="5"/>Et ut haec interim celarentur, feriarum die, quem
celebrantes mense Ianuario Christiani <placeName>Epiphania</placeName> dictitant, progressus in eorum
ecclesiam sollemniter numine orato discessit.
<lb/></p>
           </div>
           <div type="cap" n="3">
            <p>
             <milestone unit="par" n="1"/>Dum haec ita aguntur, propinquante iam vere nuntio
percitus inopino ad tristitiam versus est et maerorem.
Didicit enim Alamannos a pago
Vadomari exorsos, unde nihil post ictum foedus sperabatur incommodum, vastare confines
Raetiis tractus nihilque sinere intemptatum manus praedatorias fusius discurrentes.
<milestone unit="par" n="2"/>Quod ne dissimulatum redivivas bellorum materias
excitaret, Libinonem quendam comitem cum Celtis et Petulantibus misit hiemantibus secum
negotium, ut poscebat ratio, correcturum.
<milestone unit="par" n="3"/>Qui cum mature
prope oppidum Sanctionem venisset, longe visus a barbaris, qui iam certamina meditantes
sese per valles abdiderant, hortatusque milites licet numero impares cupidine tamen
pugnandi vehementius irritatos aggreditur inconsulte Germanos interque dimicandi
exordia ipse concidit omnium primus.
Cuius interitu erecta barbarorum fiducia
Romanisque ad ducis vindictam accensis certamen committitur obstinatum et urgente
magnitudinis mole disiecti sunt nostri occisis paucis et vulneratis.
<milestone unit="par" n="4"/>Cum hoc Vadomario et Gundomado eius fratre itidem rege Constantius,
ut iam relatum est, firmaverat pacem.
Post quae mortuo Gundomado hunc sibi fore
existimans fidum secretorumque taciturnum exsecutorem et efficacem mandabat, si famae
solius admittenda est fides, scribebatque, ut tamquam rupto concordiae pacto subinde
collimitia sibi vicina vexaret, quo Iulianus id metuens nusquam a tutela discederet
Galliarum. 
<milestone unit="par" n="5"/>Quibus, si dignum est credere, obtemperans
Vadomarius haec et similia perpetrabat ad perstringendum fallendumque miris modis ab
aetatis primitiis callens, ut postea quoque ducatum per <placeName>Phoenicen</placeName> regens ostendit.
<milestone unit="par" n="6"/>Sed re ipsa convictus abstinuit.
Capto enim a
stationariis militibus notario, quem miserat ad Constantium, scrutatoque, si quid
portaret, epistula eius reperta est, in qua praeter alia multa id quoque scripserat:
"Caesar tuus disciplinam non habet."
Iulianum autem assidue per litteras dominum et
Augustum appellabat et deum.
<lb/></p>
           </div>
           <div type="cap" n="4">
            <p>
             <milestone unit="par" n="1"/>Haec ut erant periculosa et dubia, Iulianus in exitiale
malum eruptura considerans in unum omni cogitatione intenta eum vi incautum rapere
festinabat, ut securitatem suam provinciarumque locaret in tuto, et iniit consilium
tale: 
<milestone unit="par" n="2"/>Philagrium notarium, orientis postea comitem, ad
eas miserat partes, cuius prudentiae fidebat olim sibi compertae, eique inter multa,
quae pro captu instantium rerum erat acturus, signatam quoque chartulam tradidit
mandavitque, ne aperiret vel recitaret, nisi Vadomario viso cis <placeName>Rhenum</placeName> .
<milestone unit="par" n="3"/>Perrexit Philagrius, ut praeceptum est, eoque praesente et negotiis
astricto diversis transgressus Vadomarius flumen ut nihil in profunda metuens pace
nihilque secus gestorum simulans scire viso praeposito militum ibi degentium pauca
locutus ex more ultro semet, ut suspicionis nihil relinqueret abiturus, ad convivium
eius venire promisit, ad quod erat etiam Philagrius invitatus.
<milestone unit="par" n="4"/>Qui statim ingressus rege conspecto imperatoris recordatus est verba
causatusque rem seriam et urgentem ad diversorium redit scriptisque lectis doctus, quid
agi conveniet, confestim reversus discubuit inter ceteros.
<milestone unit="par" n="5"/>Finitisque epulis Vadomarium fortiter apprehensum rectori militum arte custodiendum
apud signa commisit textu lecto iussorum comitibus eius ad sua redire compulsis, super
quibus nihil fuerat imperatum.
6 Exhibitus tamen idem rex ad principis castra iamque
spe veniae omni praeclusa, cum interceptum notarium et, quae scripserat ad Constantium,
comperisset iam publicata, ne convicio quidem tenus compellatus missus est ad
Hispanias. 
Id enim studio curabatur ingenti, ne Iuliano discedente a <placeName>Galliis</placeName>
immanissimus homo provinciarum statum aegre compositum licentius conturbaret.
<milestone unit="par" n="7"/>Hoc casu elatior Iulianus regis opinione citius
intercepti, quem profecturus ad longinqua formidabat, nihil remittentibus curis
barbaros adoriri disposuit, quos peremisse Libinonem comitem in congressu cum militibus
docuimus paucis.
<milestone unit="par" n="8"/>Et ne rumor adventus sui eos ad
remotiora traduceret, superato <placeName>Rheno</placeName> noctis alto silentio cum auxiliorum expeditissimis
globis nihil metuentes huiusmodi circumvenit excitatosque hostilium fragore armorum,
dum gladios circumspectant et tela, celeriter involavit et quosdam occidit, orantes
alios praedam offerentes dediticios cepit, reliquis, qui remansere, pacem precantibus
dedit quietem pollicitis firmam.
<lb/></p>
           </div>
           <div type="cap" n="5">
            <p>
             <milestone unit="par" n="1"/>Quae dum mentibus aguntur erectis, coniectans, quantas
intestinae cladis excitaverat moles, nihilque tam convenire conatibus subitis quam
celeritatem sagaci praevidens mente professa palam defectione se tutiorem fore
existimavit incertusque de militum fide placata ritu secretiore Bellona classico ad
contionem exercitu convocato saxeo suggestu insistens iamque, ut apparebat, fidentior
haec clarius solito disserebat:
<milestone unit="par" n="2"/>"Iam dudum tacita
deliberatione vos aestimo, magni commilitones, gestorum excitos amplitudine hoc
opperiri consilium, ut eventus, qui sperantur, perpendi possint et praecaveri.
Plus 
enim audire quam loqui militem decet actibus coalitum gloriosis nec alia spectatae
aequitatis sentire rectorem quam ea, quae laudari digne poterunt et probari.
Vt igitur,
quae proposui, ambagibus abiectis absolvam, advertite, oro, benevole, quae sermone
brevi percurram.
<milestone unit="par" n="3"/>Arbitrio dei caelestis vobis inter ipsa
iuventae rudimenta permixtus irruptiones Alamannorum assiduas et Francorum populandique
iugem licentiam fregi et vigore communi Romanis agminibus, quotiens libet, <placeName>Rhenum</placeName>
pervium feci contra rumorum fremitus gentiumque validarum violentos excursus stando
immobilis virtutis vestrae nimirum firmamento confisus.
<milestone unit="par" n="4"/>Et haec laborum, quos exhausimus, <placeName>Galliae</placeName> spectatrices post funera multa iacturasque
recreatae diuturnas et graves posteritati per aetatum examina commendabunt.
<milestone unit="par" n="5"/>At nunc cum auctoritate vestri iudicii rerumque necessitate
compulsus ad Augustum elatus sum culmen deo vobisque fautoribus, si fortuna coeptis
affuerit, altius affecto maiora id prae me ferens, quod exercitui, cuius aequitas
armorumque inclaruit magnitudo, domi moderatus visus sum et tranquillus et in
crebritate bellorum contra conspiratas gentium copias consideratus et cautus.
<milestone unit="par" n="6"/>Vt igitur adversa praeveniamus mentium societate
iunctissima, sequimini viam consilii mei salutarem, ut puto, cum integritas rerum
intentioni nostrae voluntatique respondeat; et dum maioribus vacant praesidiis regiones
Illyricae, impraepedito cursu tendentes Daciarum interim fines extimos occupemus
exinde, quid agi oporteat, bonis successibus instruendi.
<milestone unit="par" n="7"/>Ad quae vos ex more fidentium ducum iuramento, quaeso, concordiam spondete mansuram et
fidem operam mihi navaturo sedulam et sollicitam, ne quid agatur inconsultum et segne,
et producturo, si quis exegerit, incorruptam conscientiam meam, quod nihil voluntate
praeter ea, quae in commune conducunt, aggrediar aut temptabo.
<milestone unit="par" n="8"/>Illud sane obtestor et rogo:observate ne impetu gliscentis ardoris in
privatorum damna quisquam vestrum exsiliat, id cogitans, quod ita nos illustrarunt
hostium innumerae strages, ut indemnitas provinciarum et salus exemplis virtutum
pervulgatae." 
<milestone unit="par" n="9"/>Hoc sermone imperatoris vice alicuius
oraculi comprobato mota est incitatius contio et rerum cupida novandarum unanimanti
consensu voces horrendas immani scutorum fragore miscebat magnum elatumque ducem et, ut
experta est, fortunatum domitorem gentium appellans et regum.
<milestone unit="par" n="10"/>Iussique universi in eius nomen iurare sollemniter gladiis cervicibus suis
admotis sub exsecrationibus diris verbis iuravere conceptis omnes pro eo casus, quoad
vitam profuderint, si id necessitas egerit, perlaturos.
Quae secuti rectores omnesque
principis proximi fidem simili religione firmarunt.
<milestone unit="par" n="11"/><placeName>Solus</placeName> omnium licet proposito stabili, audacter tamen praefectus repugnavit Nebridius
iuris iurandi nexu contra Constantium nequaquam se stringi posse commemorans, cuius
beneficiis obligatus erat crebris et multis.
<milestone unit="par" n="12"/>Quibus 
auditis cum stantes propius milites acriter inflammati eum appeterent trucidandum, ad
genua sua prolapsum imperator paludamento protexit indeque reversus in regiam, cum
antegressum eum vidisset supplicemque iacentem orare, ut levandi causa timoris ei
porrigeret dexteram, "ecquid" ait "praecipuum amicis servabitur, si tu manum tetigeris
meam? 
Sed tu quolibet abi securus."
Hocque audito ille innoxius ad larem suum recessit
in Tusciam.
<milestone unit="par" n="13"/>His Iulianus, ut poscebat negotii magnitudo,
praestructis expertus, quid in rebus tumultuosis anteversio valeat et praegressus, per
tesseram edicto itinere in <placeName>Pannonias</placeName> castris promotis et signis temere se fortunae
commisit ambiguae.
<lb/></p>
           </div>
           <div type="cap" n="6">
            <p>
             <milestone unit="par" n="1"/>Replicare nunc convenit tempora et narrare summatim,
quae, dum aguntur in <placeName>Galliis</placeName> ante dicta, Constantius hiemans <placeName>Antiochiae</placeName> domi
militiaeque perfecit.
<milestone unit="par" n="2"/>Inter complures alios honore
conspicuos adoraturi imperatorem peregre venientem ordinantur etiam ex tribunis
insignibus. 
Cum igitur a <placeName>Mesopotamia</placeName> reversus Constantius hoc exciperetur officio,
Amphilochius quidam ex tribuno Paphlago, quem dudum sub Constante militantem
discordiarum sevisse causas inter prioris

<unclear/>fratres suspiciones contiguae
veritati pulsabant, ausus paulo petulantius stare, ut ipse quoque ad parile obsequium
mittendus, agnitus est et prohibitus strepentibusque multis et intueri lucem ulterius
non debere clamantibus ut perduellem et obstinatum.
Constantius circa haec lenior
solito "desinite" ait "urgere hominem, ut existimo, sontem, sed nondum aperte convictum
et mementote, quod, si quid admisit huiusmodi, sub obtutibus meis conscientiae ipsius
sententia punietur, quam latere non poterit."
Et ita discessum est.
<milestone unit="par" n="3"/>Postridie ludis circensibus idem ex adverso imperatoris, ubi
consueverat, spectans repentino clamore sublato, cum certamen opinatum emitteretur,
diffractis cancellis, quibus una cum pluribus incumbebat, cunctis cum eo in vanum
excussis laesisque leviter paucis interna compage disrupta efflasse spiritum repertus
est solus, unde Constantius futurorum quoque praescius exsultabat.
<milestone unit="par" n="4"/>Eodem tempore Faustinam nomine sortitus est coniugem amissa iam
pridem Eusebia, cuius fratres erant Eusebius et Hypatius consulares, corporis morumque
pulchritudine pluribus antistante et in culmine tam celso humana, cuius favore
iustissimo exemptum periculis declaratumque Caesarem rettulimus Iulianum.
<milestone unit="par" n="5"/>Habita est isdem diebus etiam Florentii ratio e <placeName>Galliis</placeName> novitatis
metu digressi et Anatolio recens mortuo praefecto praetorio per Illyricum ad eius
mittitur locum cumque Tauro itidem praefecto praetorio per <placeName>Italiam</placeName> amplissimi suscepit
insignia magistratus.
<milestone unit="par" n="6"/>Parabantur nihilo minus externorum
atque civilium instrumenta bellorum et augebatur turmarum equestrium numerus parique
studio supplementa legionibus scripta sunt indictis per provincias tirociniis omnisque
ordo et professio vexabatur vestem armaque exhibens et tormenta, aurum quin etiam et
argentum multiplicisque rei cibariae copias et diversa genera iumentorum.
<milestone unit="par" n="7"/>Et quia Persarum rege ab difficultatem hiberni temporis aegre
contruso reserata caeli temperie validior impetus timebatur, ad Transtigritanos reges
et satrapas legati cum muneribus missi sunt amplis monituri cunctos et hortaturi nostra
sentire et nihil fallax temptare vel fraudulentum.
<milestone unit="par" n="8"/>Ante 
omnia tamen Arsaces et Meribanes, <placeName>Armeniae</placeName> et <placeName>Hiberiae</placeName> reges, cultu ambitioso
indumentorum emercabantur et multiformibus donis damna negotiis Romanis illaturi, si
rebus tum etiam dubiis descivissent ad Persas.
<milestone unit="par" n="9"/>Inter tot
urguentia Hermogene defuncto ad praefecturam promovetur Helpidius ortus in Paphlagonia,
aspectu vilis et lingua, sed simplicioris ingenii, incruentus et mitis adeo, ut, cum ei
coram innocentem quendam torquere Constantius praecepisset, aequo animo abrogari sibi
potestatem oraret haecque potioribus aliis ex sententia principis agenda permitti.
<lb/></p>
           </div>
           <div type="cap" n="7">
            <p>
             <milestone unit="par" n="1"/>Rigore itaque instantium negotiorum anceps Constantius,
quid capesseret, ambigebat diu multumque anxius, utrum Iulianum peteret et longinqua,
an Parthos repelleret iam transituros, ut minabantur, <placeName>Euphratem</placeName>, haerensque tandem cum
ducibus communicato saepe consilio in id flexus est, ut finito propiore bello vel certe
mollito nullo post terga relicto, quem formidaret, Illyriis percursis et <placeName>Italia</placeName>, ut
rebatur, Iulianum inter exordia ipsa coeptorum tamquam venaticiam praedam caperet.
Hoc 
enim ad leniendum suorum metum subinde praedicabat.
<milestone unit="par" n="2"/>Tamen, ne intepesceret aut omisisse belli videretur aliud latus, adventus sui terrorem
ubique dispergens veritusque, ne Africa absente eo perrumperetur ad omnes casus
principibus opportuna, velut finibus orientis egressus per mare notarium misit
Gaudentium, quem exploratorem actuum Iuliani per <placeName>Gallias</placeName> aliquamdiu fuisse
praestrinximus. 
<milestone unit="par" n="3"/>Hunc enim obsequio celeri cuncta
consideratione gemina efficere posse sperabat, quod adversam partem metueret offensam
et properaret nanctus hanc opportunitatem commendari Constantio, quem credebat procul
dubio fore victorem; nemo enim omnium tunc ab hac constanti sententia discrepabat.
<milestone unit="par" n="4"/>Qui cum eo venisset, mandatorum principis memor per
litteras Cretione comite, quid ageretur, edocto reliquisque rectoribus lecto undique
milite fortiore translatisque ab utraque Mauretania discursatoribus expeditis
Aquitaniae et <placeName>Italiae</placeName> obiecta litora tuebatur artissime.
<milestone unit="par" n="5"/>Neque id consilium fefellit Constantium.
Eo enim superstite nullus adversorum illas
tetigit terras, licet oram Siciliensem a Lilybaeo protentam ad Pachynum multitudo
servabat armata, si patuisset facultas, ocius transitura.
<milestone unit="par" n="6"/>His pro rerum ratione, ut sibi prodesse existimabat Constantius, aliisque minutis et
levioribus ordinatis ducum nuntiis docebatur et litteris Persarum copias in unum
coactas rege turgido praeeunte iam prope margines tendere Tigridis incertum, quonam
erumpere cogitantes.
<milestone unit="par" n="7"/>Quibus percitus, ut propius agens
futuros possit antevenire conatus, quam primum hibernis egressus accito undique
equitatu peditumque robore, quo fidebat, per <placeName>Capersanam</placeName> Euphrate navali ponte
transcurso <placeName>Edessam</placeName> petit uberem commeatibus et munitam ibi parumper opperiens, dum
exploratores aut perfugae motum castrorum hostilium indicarent.
<lb/></p>
           </div>
           <div type="cap" n="8">
            <p>
             <milestone unit="par" n="1"/>Discedens inter haec Iulianus a <placeName>Rauracis</placeName> peractis, quae
docuimus dudum, Sallustium praefectum promotum remisit in <placeName>Gallias</placeName> Germaniano iusso
vicem tueri Nebridii itidemque Nevittae magisterium commisit armorum Gomoarium
proditorem antiquum timens, quem, cum Scutarios ageret, latenter prodidisse
Veteranionem suum principem audiebat; et Iovio quaesturam, cuius in actibus Magnenti
meminimus, et Mamertino largitiones curandas et Dagalaifum praefecit domesticis
aliosque plures ex arbitrio suo militibus regendis apposuit, quorum merita norat et
fidem. 
<milestone unit="par" n="2"/>Profecturus itaque per Marcianas silvas viasque
iunctas <placeName>Histri</placeName> fluminis ripis inter subita vehementer incertus id verebatur, ne
contemptus ut comitantibus paucis multitudinem offenderet repugnantem.
<milestone unit="par" n="3"/>Quod ne fieret, consilio sollerti praevidit et agminibus
distributis per itinera <placeName>Italiae</placeName> nota quosdam properaturos cum Iovino misit et Iovio,
alios per mediterranea Raetiarum magistro equitum Nevittae commissos, quo diffusi per
varia opinionem numeri praeberent immensi formidineque cuncta complerent.
Id enim
Alexander Magnus et deinde alii plures negotio ita poscente periti fecere ductores.
<milestone unit="par" n="4"/>Mandabat tamen egressis, ut tamquam hoste protinus
occursuro tutius graderentur stationesque nocturnas agerent et vigilias, ne improviso
suo 
<supplied><gap/></supplied>minuaderentur excursu.
<lb/></p>
           </div>
           <div type="cap" n="9">
            <p>
             <milestone unit="par" n="1"/>Quibus ita, ut videbatur, apte dispositis more, quo
tractus perruperat saepe barbaricos, contextis successibus fidens porrectius ire
pergebat. 
<milestone unit="par" n="2"/>Cumque ad locum venisset, unde navigari posse
didicit flumen, lembis escensis, quos opportune fors dederat plurimos, per alveum,
quantum fieri potuit, ferebatur occulte ideo latens, quod toleranter et fortiter
nullius cibi indigens mundioris, sed paucis contentus et vilibus oppida forinsecus
transibat et castra imitatus egregium illud Cyri veteris dictum, qui, cum delatus ad
hospitem interrogaretur ab eo, quid ad convivium parari deberet, panem responderat
solum; sperare enim aiebat prope rivum se cenaturum.
<milestone unit="par" n="3"/>Fama 
vero, quae mille, ut aiunt, linguis rerum mire exaggerat fidem, per Illyrios omnes
celebrior fundebatur Iulianum strata per <placeName>Gallias</placeName> multitudine regum et gentium numeroso
exercitu et successibus tumidum variis adventare.
<milestone unit="par" n="4"/>Quo 
rumore perculsus praefectus praetorio Taurus ut hostem vitans externum mature discessit
vectusque mutatione celeri cursus publici transitis Alpibus Iuliis eodem ictu
Florentium itidem praefectum secum abduxit.
<milestone unit="par" n="5"/>Levibus tamen
indiciis super Iuliani motu Lucillianus percitus comes, qui per illas regiones rem
curabat ea tempestate castrensem, agensque apud <placeName>Sirmium</placeName> milites congregans, quos ex
stationibus propinquis acciri celeritatis ratio permittebat, venturo resistere
cogitabat. 
<milestone unit="par" n="6"/>Sed ille ut fax vel incensus malleolus
volucriter ad destinata festinans cum venisset <placeName>Bononiam</placeName> a <placeName>Sirmio</placeName> miliario nono
disparatam et decimo, senescente luna ideoque obscurante noctis maximam partem e navi
exsiluit improvisus statimque Dagalaifum misit cum expeditis ad Lucillianum vocandum
trahendumque, si reniteretur.
<milestone unit="par" n="7"/>Qui tum etiam quiescens cum
strepitu excitatus turbulento vidisset ignotorum hominum se circulo circumsaeptum,
concepto negotio et imperatorii nominis metu praestrictus praeceptis paruit
invitissimus secutusque alienum arbitrium magister equitum paulo ante superbus et ferox
iumentoque impositus repentino principi ut captivus offertur ignobilis oppressam
terrore vix colligens mentem.
<milestone unit="par" n="8"/>Verum cum primitus visus
adorandae purpurae datam sibi copiam advertisset, recreatus tandem suique securus
"incaute" inquit, "imperator, et temere cum paucis alienis partibus te commisisti."
Cui 
amarum Iulianus subridens "haec verba prudentia serva" inquit "Constantio.
Maiestatis 
enim insigne non ut consiliario tibi, sed, ut desinas pavere, porrexi."
<lb/></p>
           </div>
           <div type="cap" n="10">
            <p>
             <milestone unit="par" n="1"/>Nihil deinde amoto Lucilliano differendum nec agendum
segnius ratus, ut erat in rebus trepidis audax et confidentior, civitatem, ut
praesumebat, dediticiam petens citis passibus incedebat eumque suburbanis propinquantem
amplis nimiumque protentis militaris et omnis generis turba cum lumine multo et
floribus votisque faustis Augustum appellans et dominum duxit in regiam.
<milestone unit="par" n="2"/>Vbi eventu laetus et omine firmata spe venturorum, quod ad exemplum
urbium matris populosae et celebris per alias quoque civitates ut sidus salutare
susciperetur, edito postridie curuli certamine cum gaudio plebis, ubi lux excanduit
tertia, morarum impatiens percursis aggeribus publicis Succos nemine auso resistere
praesidiis occupavit isdemque tuendis Nevittam praefecit ut fidum.
Cuius loci situm
exnunc conveniet ostendi.
<milestone unit="par" n="3"/>Consertae celsorum montium
summitates Haemi et Rhodopae, quorum alter ab ipsis <placeName>Histri</placeName> marginibus, alter ab <placeName>Axii</placeName>
fluminis citeriore parte consurgit, in angustias tumulosis collibus desinentes Illyrios
interscindunt et Thracas, hinc vicinae mediterraneis Dacis et <placeName>Serdicae</placeName>, inde <placeName>Thracias</placeName>
despectantes et <placeName>Philippopolim</placeName>, civitates amplas et nobiles, et tamquam natura in
dicionem Romanam redigendas nationes circumsitas praenoscente ita figuratae consulte
inter artos colles quondam hiantes obscurius ad magnitudinem splendoremque postea rebus
elatis patefactae sunt et carpentis aditibusque aliquotiens clausis magnorum ducum
populorumque reppulere conatus.
<milestone unit="par" n="4"/>Et pars, quae Illyricum
spectat, mollius edita velut incauta subinde superatur.
Latus vero e regione oppositum
<placeName>Thraciis</placeName> prona humilitate deruptum hincque et inde fragosis tramitibus impeditum
difficile scanditur etiam nullo vetante.
Sub hac altitudine aggerum utrubique spatiosa
camporum planities iacet, superior ad usque Iulias <placeName>Alpes</placeName> extenta, inferior ita resupina
et panda, ut nullis habitetur obstaculis ad usque fretum et Propontidem.
<milestone unit="par" n="5"/>His ut in re tali tamque urgenti compositis magistro equitum illic
relicto imperator revertitur Naissum, copiosum oppidum, quo impraepedite cuncta
disponeret suis utilitatibus profutura.
<milestone unit="par" n="6"/>Vbi Victorem apud
<placeName>Sirmium</placeName> visum, scriptorem historicum, exindeque venire praeceptum <placeName>Pannoniae</placeName> secundae
consularem praefecit et honoravit aenea statua, virum sobrietatis gratia aemulandum,
multo post urbi praefectum.
<milestone unit="par" n="7"/>Iamque altius semet extollens
et numquam credens ad concordiam provocari posse Constantium orationem acrem et
invectivam probra quaedam in eum explanantem et vitia scripserat ad senatum.
Quae cum
Tertullo administrante adhuc praefecturam recitarentur in curia eminuit nobilitatis cum
speciosa fiducia benignitas grata.
Exclamatum est enim in unum cunctorum sententia
congruente "auctori tuo reverentiam rogamus".
<milestone unit="par" n="8"/>Tunc et
memoriam Constantini ut novatoris turbatorisque priscarum legum et moris antiquitus
recepti vexavit eum aperte incusans, quod barbaros omnium primus ad usque fasces
auxerat et trabeas consulares, insulse nimirum et leviter, qui, cum vitare deberet id,
quod infestius obiurgavit, brevi postea Mamertino in consulatu iunxit Nevittam, nec
splendore nec usu nec gloria horum similem, quibus magistratum amplissimum detulerat
Constantinus, contra inconsummatum et subagrestem et, quod minus erat ferendum, celsa
in potestate crudelem.
<lb/></p>
           </div>
           <div type="cap" n="11">
            <p>
             <milestone unit="par" n="1"/>Haec et talia cogitanti sollicitoque super maximis rebus
et seriis nuntius metuendus intimatur et insperatus ausa indicans quorundam immania
impeditura cursus eius ardentes, ni vigilanter haec quoque, antequam adolescerent,
hebetasset; quae breviter exponentur.
<milestone unit="par" n="2"/>Duas legiones
Constantiacas addita una sagittariorum cohorte, quas invenerat apud <placeName>Sirmium</placeName>, ut
suspectae adhuc fidei per speciem necessitatum urgentium misit in <placeName>Gallias</placeName>.
Quae pigrius
motae spatiaque itinerum longa et Germanos hostes truces et assiduos formidantes novare
quaedam moliebantur auctore et incitatore Nigrino equitum turmae tribuno in <placeName>Mesopotamia</placeName>
genito. 
Reque digesta per secreta colloquia et alto roborata silentio, cum <placeName>Aquileiam</placeName>
pervenissent, uberem situ et opibus murisque circumdatam validis, eam hostiliter
repente clausere iuvante indigena plebe tumultum horrore, cui Constantii nomen erat tum
etiam initium.
<milestone unit="par" n="3"/>Et obseratis aditibus turribusque armatis
ac propugnaculis futurae concertationi praeparabant utilia interim soluti et liberi
hocque facinore ita audaci ad favendum Constantii partibus ut superstitis Italicos
incolas excitabant.
<lb/></p>
           </div>
           <div type="cap" n="12">
            <p>
             <milestone unit="par" n="1"/>Quibus Iulianus acceptis agens tunc apud <placeName>Naissum</placeName> nihil a
tergo timens adversum legensque et audiens hanc civitatem circumsessam quidem
aliquotiens, numquam tamen excisam aut deditam impensiore studio sibi sociare vel
fraude vel diversis adulationum generibus, antequam maius oriretur aliquid, properabat.
<milestone unit="par" n="2"/>Ideoque Iovinum magistrum equitum venientem per <placeName>Alpes</placeName>
Noricosque ingressum ad id, quod exarserat, quoquo modo corrigendum redire citius
imperavit. 
Et ne quid deesset, milites omnes, qui comitatum sequebantur aut signa,
retineri iussit per idem oppidum transeuntes pro viribus laturos auxilium.
<milestone unit="par" n="3"/>Hisque dispositis ipse haud diu postea cognita morte Constanti
discursis Thraciis <placeName>Constantinopolim</placeName> introiit ac saepe doctus lentius fore id obsidium
quam verendum Immone cum comitibus aliis ad hoc destinato ire monuit exinde Iovinum
alia, quae potiores flagitabant necessitates, acturum.
<milestone unit="par" n="4"/>Ordine itaque scutorum gemino <placeName>Aquileia</placeName> circumsaepta concinentibus sententiis ducum
conveniens visum est ad deditionem allicere defensores minacium blandorumque varietate
sermonum et multis ultro citroque dictitatis in immensum obstinatione gliscente ex
colloquio re infecta disceditur.
<milestone unit="par" n="5"/>Et quia nihil praeter
pugnam iam sperabatur, curatis utrubique cibo somnoque corporibus aurora iam surgente
concrepante sonitu bucinarum partes accensae in clades mutuas ferocientes magisquam
consultius elatis clamoribus ferebantur.
<milestone unit="par" n="6"/>Pluteos igitur
prae se ferentes oppugnatores cratesque densius textas sensim incedentes et caute
murorum ima suffodere ferramentorum multitudine conabantur, aptas plerique vehentes ad
mensuram moenium scalas iamque parietibus paene contigui pars lapidibus volutis in
pronum collisi, pars confixi stridentibus iaculis retroque gradientes averterunt secum
omnes alios metu similium a proposito pugnandi detortos.
<milestone unit="par" n="7"/>Hoc primo congressu erecti in audaciam clausi assumpta fiducia meliorum parvi ducebant
restantia mentibusque fundatis et compositis per opportuna tormentis indefesso labore
vigilias et cetera subsidia securitatis implebant.
<milestone unit="par" n="8"/>Contra 
munitores, licet pavore discriminum anxii, pudore tamen, ne socordes viderentur et
segnes, ubi parum vis procedebat Marte aperto temptata, ad instrumenta obsidionalium
artium transtulerunt.
Et quia nec arietibus admovendis nec ad intentandas machinas vel,
ut possint forari cuniculi, inveniebatur locus usquam habilis disparatione brevi
civitatem Natisone amni praeterlabente, commentum excogitatum est cum veteribus
admirandum. 
<milestone unit="par" n="9"/>Constructas veloci studio ligneas turres
propugnaculis hostium celsiores imposuere trigeminis navibus valde sibi conexis, quibus
insistentes armati uno parique ardore prohibitores dispellere collatis ex propinquo
viribus nitebantur; subterque expediti velites a turrium cavernis egressi iniectis
ponticulis, quos ante compaginarant, transgredi festinarunt indiviso negotio, ut, dum
vicissim missilibus se petunt et saxis utrimquesecus alte locati, hi, qui transiere per
pontes, nullo interpellante aedificii parte convulsa aditus in penetralia
<supplied><gap/></supplied>reserarent. 
<supplied><gap/></supplied>verum summa coepti
prudentis aliorsum evasit.
<milestone unit="par" n="10"/>Cum enim adventarent iam
turres, contortis malleolis madentibus pice, harundine quin etiam, sarmentis ac vario
fomite flammarum incessebantur.
Quae quoniam incendio celeri ponderibusque trepide
superstantium inclinatae prociderunt in flumen, armatorum aliqui per earum fastigia
interibant eminus confixi tormentis.
<milestone unit="par" n="11"/>Inter quae
destituti pedites post navalium sociorum occasum obtriti sunt saxis immanibus praeter
paucos, quos morte licet per impedita suffugia velocitas exemerat pedum.
Ad ultimum
certamine protracto in vesperam datoque signo in receptum ex more ambo digressi diei
residuum animis egere disparibus.
<milestone unit="par" n="12"/>Munitorum enim
maerores funera lugentium propria prohibitores spe iam superandi firmabant, licet ipsi
quoque paucos gemebant amissos.
Properabatur tamen nihilo minus et, quantum recreandis
viribus quiete et cibo satis fuit tributo per noctis integrae spatium, reparatur lucis
exordio proelium incitamento tubarum.
<milestone unit="par" n="13"/>Et quidam elatis
super capita scutis ut pugnaturi levius, alii vehentes umeris ut antea scalas
ferventique impetu procurrentes pectora multiformium telorum ictibus exponebant.
Alii 
ferratas portarum obices effringendas adorti ultro ignibus petebantur vel elisi saxis
muralibus oppetebant.
Quidam fossas ardentius transire conati repentinis eorum
assultibus, qui erumpebant clanculo per posticas, ruebant incaute, saucii discedebant.
Recursus enim ad moenia tutior vallumque antemuranum caespitibus fultum insidiantes ab
omni discrimine defendebat.
<milestone unit="par" n="14"/>Et quamquam prohibitores
duritia bellorumque artibus antistabant, quibus nihil praeter moenium supererat
adiumentum, collectus tamen ex potioribus numeris miles diuturnas ferre nequiens moras
suburbana omnia circumibat diligenter inquirens, qua vi vel machinis posset patefactam
irrumpere civitatem.
<milestone unit="par" n="15"/>Quod ubi patrare non poterat
magnitudine vetante difficultatum, obsideri remissius coepta est et excubiis
stationibusque relictis praesidiarii milites vastantes agros propinquos omnibus
congruentibus abundabant raptorum pleraque concorporalibus suis impertientes.
Vnde 
largiore admodum potu saginisque distenti marcebant.
<milestone unit="par" n="16"/>His 
relatione Immonis consortiumque cognitis Iulianus <placeName>Constantinopoli</placeName> etiamtum hibernans
sollerti remedio turbatis consuluit rebus moxque Agilonem magistrum peditum ea
tempestate probe cognitum miserat, ut viso honoratissimo viro compertaque per eum morte
Constanti solveretur obsidium.
<milestone unit="par" n="17"/>Inter quae ne cessaret
<placeName>Aquileiae</placeName> oppugnatio, cum in reliquis opera consumeretur in cassum, placuit resistentes
acriter ad deditionem siti compelli et, ubi aquarum ductibus intersectis nihilo minus
celsiore fiducia repugnarent, flumen laboribus avertitur magnis.
Quod itidem frustra
est factum.
Attenuatis enim avidioribus bibendi subsidiis hi, quos temeritas clauserat,
contenti putealibus aquis parce vixerunt.
<milestone unit="par" n="18"/>Quae dum
agitantur casibus ante dictis,
<supplied><gap/></supplied>nit, ut praeceptum est,
Agilo scutorumque densitate contectus prope fidenter accessit.
Multaque locutus et
vera, quibus Constantii obitum firmatumque Iuliani docebat imperium, sine conviciis
confutabatur ut fallax.
Nec ei quisquam credidit gesta narranti, antequam pacta salute
susceptus ad pugnaculum solus fide religiosius reddita ea, quae docuerat, replicaret.
<milestone unit="par" n="19"/>His auditis ex diuturno angore portis reclusis omnes
effusi suscepere laeti pacificum ducem seque purgantes Nigrinum totius furoris auctorem
paucosque alios obtulerunt eorum supplicio laesae crimina maiestatis et urbis aerumna
expiari poscentes.
<milestone unit="par" n="20"/>Paucis denique post diebus
exploratius spectato negotio Mamertino tum iudicante praefecto praetorio Nigrinus ut
acerrimus belli instinctor exustus est vivus.
Romulus vero post eum et Sabostius
curiales convicti sine respectu periculi studia sevisse discordiarum poenali consumpti
sunt ferro.
Residui omnes abierunt innoxii, quos ad certaminum rabiem necessitas
egerat, non voluntas.
Id enim aequitate pensata statuerat placabilis imperator et
clemens. 
Et haec quidem postea gesta sunt.
<milestone unit="par" n="21"/>Iulianus vero
agens etiamtum apud <placeName>Naissum</placeName> curis altioribus stringebatur multa utrimque pertimescens.
Formidabat enim, ne clausorum militum apud <placeName>Aquileiam</placeName> repentino assultu obseratis
angustiis Alpium Iuliarum provincias et adminicula perderet, quae exinde sperabat in
dies. 
<milestone unit="par" n="22"/>Itidemque opes orientis magnopere verebatur
audiens dispersum per <placeName>Thracias</placeName> militem contra vim subitam cito coactum adventare
Succorum confinia comite Martiano ducente.
Sed tamen congrua instantium sollicitudinum
moli ipse quoque agitans efficaciter Illyricum contrahebat exercitum pulvere coalitum
Martio promptumque in certaminibus bellicoso iungi rectori.
<milestone unit="par" n="23"/>Nec privatorum utilitates in tempore ita flagranti despiciens litesque
audiens controversas maxime municipalium ordinum, ad quorum favorem propensior iniuste
plures muneribus publicis annectebat.
<milestone unit="par" n="24"/>Ibi Symmachum
repertum et Maximum, senatores conspicuos, a nobilitate legatos ad Constantium missos
exinde reversos honorifice vidit et potiore posthabito in locum Tertulli Maximum urbi
praefecit aeternae ad Rufini Vulcacii gratiam, cuius sororis eum filium norat.
Hoc 
administrante alimentaria res abundavit et querelae plebis excitari crebro solitae
cessaverunt. 
<milestone unit="par" n="25"/>Tunc ut et securitatem trepidis rebus
afferret et oboedientium nutriret fiduciam, Mamertinum promotum praefectum praetorio
per Illyricum designavit consulem et Nevittam, qui nuper ut primum augendae barbaricae
vilitatis auctorem immoderate notaverat Constantinum.
<lb/></p>
           </div>
           <div type="cap" n="13">
            <p>
             <milestone unit="par" n="1"/>His ac talibus eo inter spem metumque nova negotia
commovente Constantius apud <placeName>Edessam</placeName> exploratorum relationibus variis anxius in rationes
diducebatur ancipites, nunc ad concursatorias pugnas militem struens, nunc, si copia
patuisset, obsidione gemina <placeName>Bezabden</placeName> aggressurus consultans prudenter, ne mox partes
petiturus arctoas improtectum <placeName>Mesopotamiae</placeName> relinqueret latus.
<milestone unit="par" n="2"/>Verum consiliorum ambiguum retinebant multiplices morae tardante trans
Tigridem rege, dum moveri permitterent sacra; nam si permeato flumine nullum, qui
resisteret, invenisset, absque difficultate penetrarat <placeName>Euphraten</placeName>; alioqui ad civilia
bella custodiens militem timebat eum periculis obiectare circummuranis firmitatem
moenium munimenti defensorumque alacritatem expertus.
<milestone unit="par" n="3"/>Ne 
quiesceret tamen neve condemnaretur inertiae, Arbitionem et Agilonem equestris
pedestrisque militiae magistros cum agminibus maximis properare coegit non, ut
lacesserent Persas in proelia, sed praetenturis iuncturos citeriores Tigridis ripas et
speculaturos, quonam rex erumperet violentus.
Addebatque monendo saepius et scribendo,
ut, si multitudo transire coepisset hostilis, referrent citius pedem.
<milestone unit="par" n="4"/>Dumque collimitia iussa custodiunt duces et occulta fallacissimae
gentis observantur, agens ipse cum parte validiore exercitus curabat urgentia velut
pugnaturus oppidaque tuebatur excursu.
Speculatores vero et transfugae subinde
venientes repugnantia prodebant ideo futurorum incerti, quod apud Persas nemo
consiliorum est conscius praeter optimates taciturnos et fidos, apud quos silentii
quoque colitur numen.
<milestone unit="par" n="5"/>Accersebatur autem a memoratis
ducibus imperator assidue orantibus ferri sibi suppetias.
Testabantur enim se non nisi
coactis in unum viribus cunctis posse impetum regis ardentissimi sustinere.
<milestone unit="par" n="6"/>Quae dum aguntur ita sollicite, nuntii percrebuere certissimi,
quorum clara fide compertum est Iulianum <placeName>Italiam</placeName> et Illyricum cursu celeri
praetergressum claustra interim occupasse Succorum accita undique praestolantem
auxilia, ut multitudine stipatus armorum pervaderet <placeName>Thracias</placeName>.
<milestone unit="par" n="7"/>Quo cognito maerore offusus Constantius solacio uno sustentabatur, quod
intestinos semper superaverit motus; re tamen magnam ei difficultatem ad capessendum
consilium afferente id elegit potissimum, ut vehiculis publicis impositum paulatim
praemitteret militem imminenti casus atrocitati velocius occursurum.
<milestone unit="par" n="8"/>Omniumque consensu hac probata sententia pergebant, ut praeceptum
est, expediti.
Eique haec disponenti luce postera nuntiatur regem cum omni manu, quam
duxerat, ad propria revertisse auspiciis dirimentibus lenitoque metu revocatis omnibus
praeter eos, quos consuetudo praesidio <placeName>Mesopotamiae</placeName> destinarat, reversus est
<placeName>Hierapolim. </placeName>
<milestone unit="par" n="9"/>Summa itaque coeptorum quorsum evaderet,
ambigens, cum in unum exercitus convenisset, omnes centurias et manipulos et cohortes
in contionem vocavit concinentibus tubis oppletoque multitudinis campo, ut eam ad
firmanda promptius adigeret imperanda, tribunali celso insistens stipatusque solito
densius haec prosecutus est ad serenitatis speciem et fiduciae vultu formato:
<milestone unit="par" n="10"/>"Sollicitus semper, ne quid re levi vel verbo committam
inculpatae parum congruens honestati, utque cautus navigandi magister clavos pro
fluctuum motibus erigens vel inclinans compellor nunc apud vos, amantissimi viri,
confiteri meos errores, quin potius, si dici liceat verum, humanitatem, quam credidi
negotiis communibus profuturam.
Proinde, ut sciri facilius possit, quae sit huius
concilii convocandi materia, accipite, quaeso, aequis auribus et secundis.
<milestone unit="par" n="11"/>Gallum patruelem meum tempore, quo confundendis rebus pertinaciter
Magnentius inhaerebat, quem obruere vestrae virtutes, potestate Caesaris sublimatum ad
orientis praesidium misi.
Qui cum a iustitia per multa visu relatuque nefaria
defecisset, arbitrio punitus est legum.
<milestone unit="par" n="12"/>Atque utinam hoc
contenta fuisset Invidia, turbarum acerrima concitatrix, et angebat nos una, sed secura
doloris praeteriti recordatio.
At nunc aliud accidit, ausim dicere praeteritis
maestius, quod per fortitudinem vobis ingenitam adiumenta caelestia coercebunt.
<milestone unit="par" n="13"/>Iulianus, quem, dum circumfrementes Illyricum nationes
exteras oppugnatis, tuendis praefecimus Galliis, levium confidentia proeliorum, quae
cum Germanis gessit semermibus, ut vecors elatus ascitis in societatem superbam
auxiliaribus paucis feritate speque postrema ad perniciosam audaciam promptis in noxam
publicam conspiravit aequitate calcata, parente nutriceque orbis Romani, quam tumentes
spiritus tamquam favillas se facturamque deinde
<unclear/>ut sceleste factorum
ultricem et ipse expertus et docente antiquitate facile credo.
<milestone unit="par" n="14"/>Quid igitur superest, nisi ut turbinibus excitis occurramus succrescentis
rabiem belli, antequam pubescat validius, celeritatis remediis oppressuri ?
Nec enim
dubium favore numinis summi praesente, cuius perenni suffragio damnantur ingrati,
ferrum impie praeparatum ad eorum interitum esse vertendum, qui non lacessiti, sed
aucti beneficiis pluribus ad insontium pericula surrexerunt.
<milestone unit="par" n="15"/>Vt enim mea mens augurat iustitiaque rectis consiliis affutura promittit,
spondeo, quod, si ventum fuerit comminus, ita pavore torpescent, ut nec oculorum
vestrorum vibratae lucis ardorem nec barritus sonum perferant primum."
<milestone unit="par" n="16"/>Omnes post haec dicta in sententiam
<supplied><gap/></supplied>suam hastasque vibrantes irati post multa, quae benevole responderant, petebant duci se
protinus in rebellem.
Qua gratia in laetitiam imperator versus ex metu contione mox
absoluta Arbitionem ante alios faustum ad intestina bella sedanda ex ante actis iam
sciens iter suum praeire cum Lanceariis et Mattiariis et catervis expeditorum praecepit
et cum Laetis itidem Gomoarium venturis in Succorum angustiis opponendum ea re aliis
antelatum, quod ut contemptus in <placeName>Galliis</placeName> erat Iuliano infestus.
<lb/></p>
           </div>
           <div type="cap" n="14">
            <p>
             <milestone unit="par" n="1"/>In hoc rerum adversarum tumultu haerens eius fortuna iam
et subsistens adventare casum vitae difficilem modo non loquentibus signis aperte
monstrabat. 
Namque et nocturnis imaginibus terrebatur et nondum penitus mersus in
somnum umbram viderat patris obtulisse pulchrum infantem eumque susceptum et locatum in
gremio suo excussam sibi proiecisse longius sphaeram, quam ipse dextra manu gestabat.
Id autem permutationem temporum indicabat, licet interpretantes placentia responderunt.
<milestone unit="par" n="2"/>Post haec confessus est iunctioribus proximis, quod
tamquam desolatus secretum aliquid videre desierit, quod interdum affuisse sibi
squalidius aestimabat, et putabatur Genius esse quidam tutelae salutis appositus eum
reliquisse mundo citius digressurum.
<milestone unit="par" n="3"/>Ferunt enim theologi
in lucem editis hominibus cunctis salva firmitate fatali huiusmodi quaedam velut actus
rectura numina sociari admodum tamen paucissimis visa, quos multiplices auxere
virtutes. 
<milestone unit="par" n="4"/>Idque et oracula et auctores docuere praeclari,
inter quos est etiam Menander comicus, apud quem hi senarii duo leguntur:
<foreign xml:lang="grc">ἅπαντι δαίμων ἀνδρὶ συμπαρίσταται εὐθὺς γενομένῳ, μυσταγωγὸς τοῦ βίου. </foreign>
<milestone unit="par" n="5"/>Itidem 
<supplied><gap/></supplied>sempiternis Homeri
carminibus intellegi datur non deos caelestes cum viris fortibus collocutos nec
affuisse pugnantibus vel iuvisse, sed familiares genios cum isdem versatos, quorum
adminiculis freti praecipuis Pythagoras enituisse dicitur et Socrates Numaque Pompilius
et superior Scipio et, ut quidam existimant, Marius et Octavianus, cui Augusti
vocabulum delatum est primo, Hermesque Termaximus et Tyaneus <placeName>Apollonius</placeName> atque Plotinus
ausus quaedam super hac re disserere mystica alteque monstrare, quibus primordiis hi
genii animis conexi mortalium eas tamquam gremiis suis susceptas tuentur, quoad licitum
est, docentque maiora, si senserint puras et a colluvione peccandi immaculata corporis
societate discretas.
<lb/></p>
           </div>
           <div type="cap" n="15">
            <p>
             <milestone unit="par" n="1"/>Ingressus itaque <placeName>Antiochiam</placeName> festinando Constantius ad
motum certaminum civilium, ut solebat, avide surrecturus paratis omnibus exire
properabat immodice renitentibus plurimis murmure tenus.
Nec enim dissuadere palam
audebat quisquam vel vetare.
<milestone unit="par" n="2"/>Autumno iam senescente
profectus cum ad suburbanum venisset disiunctum exinde tertio lapide, <placeName>Hippocephalum</placeName>
nomine, lucente iam die cadaver hominis interfecti dextra iacens capite avulso
conspexit contra occiduum latus extensum territusque omine finem parantibus fatis
destinatius ipse tendebat venitque Tarsum, ubi leviore febri contactus ratusque
itinerario motu imminutae valetudinis excuti posse discrimen petit per vias difficiles
Mobsucrenas, <placeName>Ciliciae</placeName> ultimam hinc pergentibus stationem, sub Tauri montis radicibus
positam, egredique secuto die conatus illabente morbi gravitate detentus est;
paulatimque urente calore nimio venas, ut ne tangi quidem corpus eius posset in modum
foculi fervens, cum usus deficeret medelarum, ultimum spirans deflebat exitium
mentisque sensu tum etiam integro successorem suae potestatis statuisse dicitur
Iulianum. 
<milestone unit="par" n="3"/>Deinde anhelitu iam pulsante letali conticuit
diuque cum anima colluctatus iam discessura abiit e vita tertium nonarum Novembrium
imperii tricesimo octavo vitaeque anno quadragesimo quarto et mensibus paucis.
<milestone unit="par" n="4"/>Post quae supremis cum gemitu conclamatis excitisque
lamentis et luctu deliberabant locum obtinentes in aula regia primum, quid agerent
quidve moliri deberent, paucisque occulte super eligendo imperatore temptatis
incitante, ut ferebatur, Eusebio, quem noxarum conscientia stimulabat, cum novandis
rebus imminens obsisteret Iulianus, mittuntur ad eum Theolaifus et Aligildus tunc
comites mortem indicantes propinqui et oraturi, ut mora omni depulsa ad obtinendum
obtemperare sibi paratum tenderet orientem.
<milestone unit="par" n="5"/>Fama tamen
rumorque loquebatur incertus Constantium voluntatem ordinasse postremam, in qua
Iulianum, ut praediximus, scripsit heredem et his, quos diligebat, fideicommissa
detulit et legata.
<milestone unit="par" n="6"/>Vxorem autem praegnantem reliquit,
unde edita postuma eiusque nomine appellata, cum adolevisset, matrimonii iure copulata
est Gratiano.
<lb/></p>
           </div>
           <div type="cap" n="16">
            <p>
             <milestone unit="par" n="1"/>Bonorum igitur vitiorumque eius differentia vere servata
praecipua prima conveniet expediri.
Imperatoriae auctoritatis coturnum ubique
custodiens popularitatem elato animo contemnebat et magno erga tribuendas celsiores
dignitates impendio parcus nihil circa administrationum augmenta praeter pauca novari
perpessus numquam erigens cornua militarium.
<milestone unit="par" n="2"/>Nec sub eo
dux quisquam cum clarissimatu provectus est.
Erant enim, ut nos quoque meminimus,
perfectissimi nec occurrebat magistro equitum provinciae rector nec contingi ab eo
civile negotium permittebat.
Sed cunctae castrenses et ordinariae potestates ut honorum
omnium apicem priscae reverentiae more praefectos semper suspexere praetorianos.
<milestone unit="par" n="3"/>In conservando milite nimium cautus, examinator
meritorum nonnumquam subscruposus palatinas dignitates velut ex quodam tribuens
perpendiculo et sub eo nemo celsum aliquid acturus in regia repentinus adhibitus est
vel incognitus, sed, qui post decennium officiorum magisterium vel largitiones vel
simile quidquam esset recturus, apertissime noscebatur.
Valdeque raro contigerat, ut
militarium aliquis ad civilia regenda transiret contraque non nisi pulvere bellico
indurati praeficiebantur armatis.
<milestone unit="par" n="4"/>Doctrinarum diligens
affectator, sed, cum a rhetorice per ingenium desereretur obtunsum, ad versificandum
transgressus nihil operae pretium fecit.
<milestone unit="par" n="5"/>In vita parca et
sobria edendi potandique moderatione valetudinem ita retinuit firmam, ut raros
colligeret morbos, sed eos non procul a vitae periculis.
Id enim evenire corporibus a
lascivia dimotis et luxu diuturna experimenta et professiones medendi monstrarunt.
<milestone unit="par" n="6"/>Somno contentus exiguo, cum id posceret tempus et ratio,
perque spatia ita longissima impendio castus, ut nec
<unclear/>mare ministro saltem
suspicione tenus posset redargui, quod crimen, etiamsi non invenit, malignitas fingit
in summarum licentia potestatum.
<milestone unit="par" n="7"/>Equitandi et iaculandi
maximeque perite dirigendi sagittas artiumque armaturae pedestris perquam
scientissimus. 
Quod autem nec os tersisse umquam vel nares in publico nec spuisse nec
transtulisse in partem alterutram vultum aliquando est visus nec pomorum, quoad
vixerat, gustaverit, ut dicta saepius praetermitto.
<milestone unit="par" n="8"/>Dinumeratis carptim bonis, quae scire potuimus, nunc ad explananda eius vitia veniamus.
Cum esset in negotiis aliis principibus mediis comparandus, si affectatae dominationis
amplam quandam falsam repperisset aut levem, hanc sine fine scrutando fasque eodem loco
ducens et nefas Caligulae et Domitiani et Commodi immanitatem facile superabat, quorum
aemulatus saevitiam inter imperandi exordia cunctos sanguine et genere se contingentes
stirpitus interemit.
<milestone unit="par" n="9"/>Addebatur miserorum aerumnis, qui
rei maiestatis imminutae vel laesae deferebantur, acerbitas eius et iracundae
suspicionesque in huiusmodi cuncta distentae.
Et si quid tale increpuisset, in
quaestiones acrius exsurgens quam civiliter spectatores apponebat his litibus truces
mortemque longius in puniendis quibusdam, si natura permitteret, conabatur extendi in
eiusmodi controversiarum partibus etiam Gallieno ferocior.
<milestone unit="par" n="10"/>Ille enim perduellionum crebris verisque appetitus insidiis, Aureoli et Postumi et
Ingenui et Valentis cognomento Thessalonici aliorumque plurium, mortem factura crimina
aliquotiens lenius vindicabat.
Hic etiam ficta vel dubia adigebat videri certissima vi
nimia tormentorum.
<milestone unit="par" n="11"/>Iustumque in eiusmodi titulis
capitali odio oderat, cum maxime id ageret, ut iustus aestimaretur et clemens.
Et 
tamquam ex arida silva volantes scintillae flatu leni ventorum ad usque discrimina
vicorum agrestium incohibili cursu perveniunt, ita ille quoque ex minimis causis
malorum congeries excitabat, Marci illius dissimilis principis verecundi, qui, cum ad
imperiale culmen in Syria <placeName>Cassius</placeName> surrexisset, epistularum fascem ab eo ad conscios
missum perlatore capto sibi oblatum ilico signatum exuri praecepit agens adhuc in
Illyrico, ne insidiatoribus cognitis invitus quosdam habere posset offensos.
<milestone unit="par" n="12"/>Vtque recte sentientes quidam arbitrabantur, virtutis erat potius
indicium magnum imperio eundem Constantium sine cruore cessisse quam vindicasse tam
inclementer. 
<milestone unit="par" n="13"/> Vt Tullius quoque docet crudelitatis
             increpans Caesarem in quadam ad Nepotem epistula: "neque enim quidquam aliud est
             felicitas" inquit "nisi honestarum rerum prosperitas. Vel ut alio modo definiam:
             felicitas est fortuna adiutrix consiliorum bonorum, quibus qui non utitur, felix esse
             nullo pacto potest. Ergo in perditis impiisque consiliis, quibus Caesar usus est, nulla
             potuit esse felicitas. Feliciorque meo iudicio Camillus exsulans quam temporibus isdem
             Manlius, etiamsi – id, quod cupierat – regnare potuisset." <milestone unit="par" n="14"/>Id Ephesius quoque Heraclitus asserens monet ab inertibus et ignavis eventus
variante fortuna superatos aliquotiens viros fuisse praestantes; illud vero eminere
inter praecipuas laudes, cum potestas in gradu velut sub iugum missa nocendi, saeviendi
cupiditate et irascendi in arce victoris animi tropaeum erexerit gloriosum.
<milestone unit="par" n="15"/>Vt autem in externis bellis hic princeps fuit saucius et
afflictus, ita prospere succedentibus pugnis civilibus tumidus et intestinis ulceribus
rei publicae sanie perfusus horrenda.
Quo pravo proposito magisquam recto vel usitato
triumphales arcus ex clade provinciarum sumptibus magnis erexit in <placeName>Galliis</placeName> et <placeName>Pannoniis</placeName>
titulis gestorum affixis se, quoad stare poterunt monumenta, lecturis.
<milestone unit="par" n="16"/>Vxoribus et spadonum gracilentis vocibus et palatinis quibusdam
nimium quantum addictus ad singula eius verba plaudentibus et, quid ille aiat aut
neget, ut assentiri possint, observantibus.
<milestone unit="par" n="17"/>Augebat 
etiam amaritudinem temporum flagitatorum rapacitas inexpleta plus odiorum ei quam
pecuniae conferentium.
Hocque multis intolerantius videbatur, quod nec causam aliquando
audivit nec provinciarum indemnitati prospexit, cum multiplicatis tributis et
vectigalibus vexarentur.
Eratque super his adimere facilis, quae donabat.
<milestone unit="par" n="18"/>Christianam religionem absolutam et simplicem anili superstitione
confundens, in qua scrutanda perplexius quam componenda gravius excitavit discidia
plurima, quae progressa fusius aluit concertatione verborum, ut catervis antistitum
iumentis publicis ultro citroque discurrentibus per synodos, quas appellant, dum ritum
omnem ad suum trahere conantur arbitrium, rei vehiculariae succideret nervos.
<milestone unit="par" n="19"/>Figura tali situque membrorum: subniger luce oculorum
edita cernensque acutum, molli capillo, rasis assidue genis lucentibus ad decorem, ad
usque pubem ab ipsis colli confiniis longior, brevissimis cruribus et incurvis, unde
saltu valebat et cursu.
<milestone unit="par" n="20"/>Pollinctum igitur corpus
defuncti conditumque in loculis Iovianus etiamtum protector domesticus cum regia
prosequi pompa <placeName>Constantinopolim</placeName> usque iussus est prope necessitudines eius humandum.
<milestone unit="par" n="21"/>Eique vehiculo insidenti, quod portabat reliquias, ut
principibus solet, annonae militaris offerebantur indicia, ut ipsi nominant probam, et
animalia publica monstrabantur et ex usu crebrescebant occursus.
Quae et alia horum
similia eidem Ioviano imperium quidem, sed et cassum et umbratile ut ministro rerum
funebrium portendebant.
<lb/></p>
           </div>
           </div>
           <div type="lib" n="XXII">
            <head>MARCELLINI HISTORIAE LIBER XXII </head>
            <div type="cap" n="1">
             <p>
              <milestone unit="par" n="1"/>Dum haec in diversa parte terrarum fortunae struunt
volubiles casus, Iulianus inter multa, quae per Illyricum agitabat, exta rimabatur
assidue avesque suspiciens praescire festinabat accidentium finem, sed responsis
ambiguis et obscuris haerebat futurorum incertus.
<milestone unit="par" n="2"/>Eique 
tandem haruspicinae peritus Aprunculus Gallus orator promotus rector postea
Narbonensis nuntiavit eventus inspectu iecoris, ut aiebat ipse, praedoctus, quod
operimento duplici viderat tectum Cumque ille timeret, ne cupiditati suae congruentia
fingerentur, eratque ideo maestus, omen multo praesentius ipse conspexit, quod
excessum Constantii clare monstrabat.
Eodem enim puncto, quo idem obierat in <placeName>Cilicia</placeName>,
lapso milite, qui se insessurum equo dextra manu erexit, humique prostrato exclamavit
ilico audientibus multis cecidisse, qui eum ad culmen extulerat celsum.
<milestone unit="par" n="3"/>Et quamquam haec laetifica sciret, velut fixa tamen firmitate
consistens intra terminos <placeName>Daciae</placeName> se continebat sic quoque plurima pertimescens.
Nec 
enim cautum ducebat coniecturis credere forsitan in contrarium erupturis.
<lb/></p>
            </div>
            <div type="cap" n="2">
             <p>
              <milestone unit="par" n="1"/>Inter quae tam suspensa advenere subito missi ad eum
legati Theolaifus atque Aligildus defunctum Constantium nuntiantes addentesque, quod
eum voce suprema successorem suae fecerit potestatis.
<milestone unit="par" n="2"/>Qua re cognita post exemptos periculorum aestus et bellicarum sollicitudinum turbas in
inmensum elatus iamque vaticiniis credens et celeritatem negotiis suis aliquotiens
profuisse expertus edixit iter in <placeName>Thracias</placeName> motisque propere signis emensa declivitate
Succorum <placeName>Philippopolim</placeName> petit, Eumolpiada veterem, alacri gradu sequentibus, quos
duxerat, cunctis.
<milestone unit="par" n="3"/>Advertebant enim imperium, quod
ereptum ibant cum ultimorum metu discriminum, praeter spem ordinario iure concessum.
Vtque solet fama novitates augere, properabat exinde sublimior uti quodam Triptolemi
curru, quem ob rapidos circumgressus aeriis serpentibus et pinnigeris fabulosa
vetustas imponit, perque terras et maria formidatus nullis obstantibus moris <placeName>Heracleam</placeName>
ingressus est Perinthum.
<milestone unit="par" n="4"/>Quo apud <placeName>Constantinopolim</placeName> mox
comperto effundebatur aetas omnis et sexus tamquam demissum aliquem visura de caelo.
Exceptus igitur tertium Iduum Decembrium verecundis senatus officiis et popularium
consonis plausibus stipatusque armatorum et togatorum agminibus velut acie ducebatur
instructa omnium oculis in eum non modo contuitu destinato, sed cum admiratione magna
defixis. 
<milestone unit="par" n="5"/>Somnio enim propius videbatur adultum adhuc
iuvenem exiguo corpore, factis praestantem ingentibus post cruentos exitus regum et
gentium ab urbe in urbem inopina velocitate transgressum, quaqua incederet accessione
opum et virium, famae instar cuncta facilius occupasse, principatum denique deferente
nutu caelesti absque ulla publicae rei suscepisse iactura.
<lb/></p>
            </div>
            <div type="cap" n="3">
             <p>
              <milestone unit="par" n="1"/>Brevi deinde Secundo Salutio promoto praefecto praetorio
summam quaestionum agitandarum ut fido commisit Mamertino et Arbitione et Agilone
atque Nevitta adiunctis itidemque Iovino magistro equitum per Illyricum recens
provecto. 
<milestone unit="par" n="2"/>Qui omnes transgressi Chalcedona praesentibus
Iovianorum Herculianorumque principiis et tribunis causas vehementius aequo bonoque
spectaverunt praeter paucas, ubi veritas reos nocentissimos offerebat.
<milestone unit="par" n="3"/>Et Palladium primum ex magistro officiorum in Britannos
exterminarunt suspicione tenus insimulatum quaedam in Gallum composuisse apud
Constantium, dum sub eodem Caesare officiorum esset magister.
<milestone unit="par" n="4"/>Dein Taurum ex praefecto praetorio in exsilium egere Vercellum, cuius factum
apud iudices iustorum iniustorumque distinctores videri potuit veniae dignum.
Quid 
enim deliquit, si ortum turbinem veritus ad tutelam principis sui confugit?
Et acta
super eo gesta non sine magno legebantur horrore, cum id voluminis publici contineret
exordium: "consulatu Tauri et Florenti inducto sub praeconibus Tauro".
<milestone unit="par" n="5"/>Ad exitium itidem tale Pentadius trahebatur, cui id obiectum est,
quod a Constantio missus notis excepit, quae propinquante pernicie super multis
interrogatus responderat Gallus.
Sed cum se iuste defenderet, tandem abiit innoxius.
<milestone unit="par" n="6"/>Iniquitate simili Florentius tunc magister officiorum,
Nigriniani filius, contrusus est in insulam Delmatiam <placeName>Boas</placeName>.
Alter enim Florentius, ex
praefecto praetorio consul etiamtum, rerum mutatione subita territus cum coniuge
periculis exemptus diu delituit nec redire ante mortem potuit Iuliani; capitis crimine
tamen damnatus est absens.
<milestone unit="par" n="7"/>Pari sorte Evagrius comes rei
privatae et Saturninus ex cura palatii et Cyrinus ex notario portati sunt in exsilium.
Vrsuli vero necem largitionum comitis ipsa mihi videtur flesse Iustitia imperatorem
arguens ut ingratum.
Cum enim Caesar in partes mitteretur occiduas omni tenacitate
stringendus nullaque potestate militi quidquam donandi delata, ut pateret ad motus
asperiores exercitus, hic idem Vrsulus datis litteris ad eum, qui Gallicanos tuebatur
thesauros, quidquid posceret Caesar, procul dubio cesserat dari.
<milestone unit="par" n="8"/>Quo exstincto cum maledicis exsecrationique multorum se Iulianus sentiret
expositum, impurgabile crimen excusari posse existimans absque conscientia sua hominem
affirmabat occisum praetendens, quod eum militaris ira delevit memor, quae dixerat, ut
ante rettulimus, cum <placeName>Amidam</placeName> vidisset excisam.
<milestone unit="par" n="9"/>Ideoque 
timidus videbatur vel parum intellegens, quid conveniret, cum Arbitionem semper
ambiguum et praetumidum his quaestionibus praefecisset, aliis specie tenus cum
principiis legionum praesentibus, quem primum omnium saluti suae norat obiectum, ut
decuit victoriarum civilium participem fortem.
<milestone unit="par" n="10"/>Et 
quamquam haec, quae rettulimus, eius displicuere fautoribus, sequentia tamen
severitatis recto vigore sunt gesta.
<milestone unit="par" n="11"/>Apodemium enim ex
agente in rebus, quem in Silvani necem et Galli effrenatius arsisse docuimus,
Paulumque notarium cognomento Catenam cum multorum gemitu nominandum vivos exustos,
qui sperari debuit, oppressit eventus.
<milestone unit="par" n="12"/>Eusebium super
his, cui erat Constantiani thalami cura commissa, alte spirantem addixere et dirum
poenae letali, quem ab ima sorte ad usque iubendum imperatoria paene elatum ideoque
intolerabilem humanorum spectatrix Adrastia aurem, quod dicitur, vellens monensque, ut
castigatius viveret, reluctantem praecipitem tamquam e rupe quadam egit excelsa.
<lb/></p>
            </div>
            <div type="cap" n="4">
             <p>
              <milestone unit="par" n="1"/>Conversus post haec princeps ad palatinos omnes omnino,
qui sunt quique esse possunt
<supplied><gap/></supplied>non ut philosophus veritatis
indagandae professor.
<milestone unit="par" n="2"/>Laudari enim poterat, si saltem
moderatos quosdam licet paucos retinuisset morumque probitate compertos.
Namque 
fatendum est pleramque eorum partem vitiorum omnium seminarium effusius aluisse ita,
ut rem publicam infecerint cupiditatibus pravis plusque exemplis quam peccandi
licentia laederent multos.
<milestone unit="par" n="3"/>Pasti enim ex his quidam
templorum spoliis et lucra ex omni odorantes occasione ab egestate infima ad saltum
sublati divitiarum ingentium nec largiendi nec rapiendi nec absumendi tenuere aliquem
modum aliena invadere semper assuefacti.
<milestone unit="par" n="4"/>Vnde fluxioris
vitae initia pullularunt et periuria, et nullus existimationis respectus demensque
superbia fidem suam probrosis quaestibus polluebat.
<milestone unit="par" n="5"/>Inter quae ingluvies et gurgites crevere praerupti conviviorum et pro victorialibus
epulares triumphi ususque abundantes serici et textiles auctae sunt artes et culinarum
sollicitior cura et ambitiosa ornatarum domorum exquisita sunt spatia, quorum mensuram
si in agris consul Quinctius possedisset, amiserat etiam post dictaturam gloriam
paupertatis. 
<milestone unit="par" n="6"/> Quibus tam maculosis accessere flagitia
              disciplinae castrensis, cum miles cantilenas meditaretur pro iubilo molliores et non
              saxum erat ut antehac armato cubile, sed pluma et flexiles lectuli et graviora gladiis
              pocula – testa enim bibere iam pudebat – et quaerebantur aedes marmoreae, cum scriptum
              sit antiquitatibus Spartanum militem coercitum acriter, quod procinctus tempore ausus
              sit videri sub tecto. <milestone unit="par" n="7"/>Adeo autem ferox erat in suos
illis temporibus miles et rapax, ignavus vero in hostes et fractus, ut per ambitiones
otiumque opibus partis auri et lapillorum varietates discerneret scientissime, contra
quam recens memoria tradidit.
<milestone unit="par" n="8"/>Notum est enim sub
Maximiano Caesare vallo regis Persarum direpto gregarium quendam sacculum Parthicum,
in quo erant margaritae, repertum proiectis imperitia gemmis abisse pellis nitore solo
contentum. 
<milestone unit="par" n="9"/>Evenerat iisdem diebus, ut ad demendum
imperatoris capillum tonsor venire praeceptus introiret quidam ambitiose vestitus.
Quo 
viso Iulianus obstipuit et "ego" inquit "non rationalem iussi, sed tonsorem acciri".
Interrogatus tamen ille, quid haberet ex arte compendii, vicenas diurnas respondit
annonas totidemque pabula iumentorum, quae vulgo dictitant capita, et annuum
stipendium grave absque fructuosis petitionibus multis.
<milestone unit="par" n="10"/>Vnde motus omnes huiusmodi cum cocis similibusque aliis eadem paene accipere consuetos
ut parum sibi necessarios data, quo velint, eundi potestate proiecit.
<lb/></p>
            </div>
            <div type="cap" n="5">
             <p>
              <milestone unit="par" n="1"/>Et quamquam a rudimentis pueritiae primis inclinatior
erat erga numinum cultum paulatimque adolescens desiderio rei flagrabat, multa metuens
tamen agitabat quaedam ad id pertinentia quantum fieri poterat occultissime.
<milestone unit="par" n="2"/>Vbi vero abolitis, quae verebatur, adesse sibi liberum
tempus faciendi, quae vellet, advertit, pectoris patefecit arcana et planis
absolutisque decretis aperiri templa arisque hostias admoveri et reparari deorum
statui cultum.
<milestone unit="par" n="3"/>Vtque dispositorum roboraret effectum,
dissidentes Christianorum antistites cum plebe discissa in palatium intromissos
monebat civilius, ut discordiis consopitis quisque nullo vetante religioni suae
serviret intrepidus.
<milestone unit="par" n="4"/>Quod agebat ideo obstinate, ut
dissensiones augente licentia non timeret unanimantem postea plebem nullas infestas
hominibus bestias ut sunt sibi feralibus plerisque Christianorum expertus.
Saepeque 
dictitabat: "audite me, quem Alamanni audierunt et Franci" imitari putans Marci
principis veteris dictum.
Sed parum advertit hoc ab eo nimium discrepare.
<milestone unit="par" n="5"/>Ille enim cum <placeName>Palaestinam</placeName> transiret Aegyptum petens, Iudaeorum
fetentium et tumultuantium saepe taedio percitus dolenter dicitur exclamasse: "o
Marcomanni, o Quadi, o Sarmatae, tandem alios vobis inquietiores inveni."
<lb/></p>
            </div>
            <div type="cap" n="6">
             <p>
              <milestone unit="par" n="1"/>Per hoc idem tempus rumoribus exciti variis Aegyptii
venere complures, genus hominum controversum et assuetudine perplexius litigandi
semper laetissimum maximeque avidum multiplicatum reposcere, si compulsori quidquam
dederit, ut levari debito possit, vel certe commodius per dilationem inferre, quae
flagitantur, aut criminis vitandi formidine divites pecuniarum repetundarum
interrogare. 
<milestone unit="par" n="2"/>Hi omnes denseti in unum principem ipsum et
praefectos praetorio gracularum more strepentes interpellabant incondite modo non ante
septuagensimum annum extorquentes, quae dedisse se iure vel secus plurimis
affirmabant. 
<milestone unit="par" n="3"/>Cumque nihil aliud agi permitterent, edicto
proposito universos iussit transire Calchedona pollicitus, quod ipse quoque protinus
veniet cuncta eorum negotia finiturus.
<milestone unit="par" n="4"/>Quibus 
transgressis mandatum est navigiorum magistris ultro citroque discurrentium, ne qui
transfretare auderet Aegyptium, hocque observato cura perpensiore evanuit pertinax
calumniandi propositum et omnes spe praesumpta frustrati redierunt ad lares.
<milestone unit="par" n="5"/>Vnde velut aequitate ipsa dictante lex est promulgata,
qua cavetur nullum interpellari suffragatorem super his, quae eum recte constiterit
accepisse. 
<lb/></p>
            </div>
            <div type="cap" n="7">
             <p>
              <milestone unit="par" n="1"/>Allapso itaque kalendarum Ianuariarum die cum Mamertini
et Nevittae nomina suscepissent paginae consulares, humilior princeps visus est in
officio pedibus gradiendo cum honoratis, quod laudabant alii, quidam ut affectatum et
vile carpebant.
<milestone unit="par" n="2"/>Dein Mamertino ludos edente circenses
manu mittendis ex more inductis per admissionum proximum ipse lege agi ocius dixerat
ut solebat, statimque admonitus iurisdictionem eo die ad alterum pertinere ut errato
obnoxium decem libris auri semet ipse multavit.
<milestone unit="par" n="3"/>Frequentabat inter haec curiam agendo diversa, quae divisiones multiplices ingerebant.
Et cum die quodam ei causas ibi spectanti venisse nuntiatus esset ex Asia philosophus
Maximus, exsiluit indecore et, qui esset, oblitus effuso cursu a vestibulo longe
progressus exosculatum susceptumque reverenter secum induxit per ostentationem
intempestivam, nimius captator inanis gloriae visus praeclarique illius dicti immemor
Tulliani, quo tales notando ita relatum:

<milestone unit="par" n="4"/>"Ipsi illi
philosophi etiam in his libris, quos de contemnenda gloria scribunt, nomen suum
scribunt, ut in eo ipso, quo praedicationem nobilitatemque despiciunt, praedicari de
se ac se nominari velint."
<milestone unit="par" n="5"/>Haud multo deinceps duo
agentes in rebus ex his, qui proiecti sunt, eum adiere fidentius promittentes latebras
monstrare Florentii, si eis gradus militiae redderetur.
Quos incessens delatoresque
appellans addebat non esse imperatorium obliquis flecti indiciis ad retrahendum
hominem mortis metu absconditum, qui forte non diu latitare citra spem veniae
permitteretur. 
<milestone unit="par" n="6"/>Aderat his omnibus Praetextatus,
praeclarae indolis gravitatisque priscae senator, ex negotio proprio forte repertus
apud <placeName>Constantinopolim</placeName>, quem arbitrio suo Achaiae proconsulari praefecerat potestate.
<milestone unit="par" n="7"/>Nec tamen cum corrigendis civilibus ita diligenter
instaret, omisit castrensia rectores militibus diu exploratos apponens, urbes quin
etiam per <placeName>Thracias</placeName> omnes cum munimentis reparans extimis curansque sollicite, ne arma
vel indumenta aut stipendium vel alimenta deessent his, quos per supercilia <placeName>Histri</placeName>
dispersos excursibusque barbarorum oppositos agere vigilanter audiebat et fortiter.
<milestone unit="par" n="8"/>Quae cum ita divideret nihil segnius agi permittens,
suadentibus proximis, ut aggrederetur propinquos Gothos saepe fallaces et perfidos,
hostes quaerere se meliores aiebat; illis enim sufficere mercatores Galatas, per quos
ubique sine condicionis discrimine venundantur.
<milestone unit="par" n="9"/>Haec eum
curantem et talia commendabat externis nationibus fama ut fortitudine, sobrietate,
militaris rei scientia virtutumque omnium incrementis excelsum paulatimque progrediens
ambitum oppleverat mundi.
<milestone unit="par" n="10"/>Proinde timore eius adventus
per finitimos longeque distantes latius explicato legationes undique solito ocius
concurrebant hinc Transtigritanis pacem obsecrantibus et <placeName>Armeniis</placeName>, inde nationibus
Indicis certatim cum donis optimates mittentibus ante tempus ab usque Divis et
Serendivis, ab australi plaga ad famulandum rei Romanae semet offerentibus Mauris, ab
aquilone et regionibus solis, per quas in mare <placeName>Phasis</placeName> accipitur, Bosporanis aliisque
antehac ignotis legationes vehentibus supplices, ut annua complentes sollemnia intra
terrarum genitalium terminos otiose vivere sinerentur.
<lb/></p>
            </div>
            <div type="cap" n="8">
             <p>
              <milestone unit="par" n="1"/>Appositum est, ut existimo, tempus ad has partes nos
occasione magni principis devolutos super Thraciarum extimis situque Pontici sinus
visa vel lecta quaedam perspicua fide monstrare.
<milestone unit="par" n="2"/><placeName>Athos </placeName>
in Macedonia mons ille praecelsus navibus quondam Medicis pervius et Caphereus
Euboicus scopulus, ubi Nauplius, Palamedis pater, classem collisit Argivam, licet
longo spatio controversi a Thessalo mari distingunt Aegaeum, quod paulatim fusius
adolescens, dextra, qua late protenditur, per <placeName>Sporadas</placeName> est insulosum atque <placeName>Cycladas</placeName>,
ideo sic appellatas, quod omnes ambiunt Delon partu deorum insignem, laeva <placeName>Imbrum</placeName> et
<placeName>Tenedum</placeName> circumluens et <placeName>Lemnum</placeName> et <placeName>Thasum</placeName>, quando perflatur Lesbo illiditur violentius.
<milestone unit="par" n="3"/>Vnde gurgitibus refluis Apollinis Sminthei templum et
Troada perstringit et Ilium heroicis casibus claram efficitque Melana sinum oppositum
Zephyro, cuius apud principium <placeName>Abdera</placeName> visitur, Protagorae domicilium et Democriti,
cruentaeque Diomedis <placeName>Thracii</placeName> sedes et convalles, per quas <placeName>Hebrus</placeName> sibi miscetur, et
Maronea et Aenus, qua diris auspiciis coepta moxque relicta ad Ausoniam veterem ductu
numinum properavit Aeneas.
<milestone unit="par" n="4"/>Hinc gracilescens paulatim et
velut naturali quodam commercio ruens in Pontum eiusque partem
<unclear/> ad se uncens
              in speciem Φ litterae Graecia formatur exin Hellespontum a Rhodopa scindens,
              Cynossema, ubi sepulta creditur Hecuba, et Coelan praeterlabitur et Seston et
              Callipolin. Contra per Achillis Aiacisque sepulchra Dardanum contingit et Abydon, unde
              iunctis pontibus Xerxes maria pedibus peragravit, dein Lampsacum, Themistocli dono
              datam a rege Persarum, et Parion, quam condidit Iasionis filius Paris. <milestone unit="par" n="5"/>Vnde semiorbe turgescens altrinsecus lataque aperiens terrarum
divortia circumfluis spatiis Propontidos respergit ex eoo latere <placeName>Cyzicum</placeName> et Dindyma,
religiosa Matris Magnae delubra, et Apameam Ciumque, ubi Hylam
<supplied><gap/></supplied>et <placeName>Astacum</placeName> secuto tempore <placeName>Nicomediam</placeName> a rege cognominatam,
qua in occasum procedit, Cherronesum pulsat et Aegospotamos, in quo loco lapides
casuros ex caelo praedixit Anaxagoras, et Lysimachiam et civitatem, quam Hercules
conditam Perinthi comitis sui memoriae dedicavit.
<milestone unit="par" n="6"/> Et ut
              effectae plenaeque Φ litterae figura servetur, in meditullio ipso rotunditatis
              Proconesus insula est oblonga et Besbicus. <milestone unit="par" n="7"/>Post cuius
summitatem in angustias rursus extenuatum <placeName>Europam</placeName> et <placeName>Bithyniam</placeName> intercurrens per
Calchedona et <placeName>Chrysopolim</placeName> et stationes transit obscuras.
<milestone unit="par" n="8"/>Nam supercilia eius sinistra <placeName>Athyras</placeName> portus despectat et <placeName>Selymbria</placeName> et
<placeName>Constantinopolis</placeName>, vetus <placeName>Byzantium</placeName>, Atticorum colonia, et promunturium <placeName>Ceras</placeName>
praelucentem navibus vehens constructam celsius turrim, quapropter Ceratas appellatur
ventus inde suetus oriri praegelidus.
<milestone unit="par" n="9"/>Hoc modo fractum
et participatione maris utriusque finitum iamque mitescens in aequoream panditur
faciem, quantum potest cadere sub aspectum late diffusum et longe.
<milestone unit="par" n="10"/>Omnis autem eius velut insularis circuitus litorea navigatio
viginti tribus dimensa milibus stadiorum, ut Eratosthenes affirmat et Hecataeus et
Ptolemaeus aliique huiusmodi cognitionum minutissimi scitatores, in speciem Scythici
arcus nervo coagmentati geographiae totius assensione firmatur.
<milestone unit="par" n="11"/>Et qua sol oceano exsurgit eoo, paludibus clauditur Maeotidos; qua declinat
in vesperum, Romanis provinciis terminatur; unde suspicit sidus arctoum, homines alit
linguis et moribus dispares; latus eius austrinum molli devexitate subductum.
<milestone unit="par" n="12"/>Per haec amplissima spatia oppida sunt dispersa
Graecorum, quae cuncta aetatibus variis praeter pauca Atheniensium coloni condidere
Milesii inter Ionas alios in Asia per Nileum multo ante locati, Codri illius filium,
qui se pro patria bello fertur Dorico devovisse.
<milestone unit="par" n="13"/>Extremitates autem arcus utrimque tenues duo exprimunt <placeName>Bospori</placeName> e regione sibi
oppositi, Thracius et Cimmericus, hac causa <placeName>Bospori</placeName> vocitati, quod per eos quondam
Inachi filia mutata, ut poetae locuntur, in bovem ad mare Ionium permeavit.
<milestone unit="par" n="14"/>Dextram igitur inflexionem <placeName>Bospori</placeName> Thracii excipit <placeName>Bithyniae</placeName>
latus, quam veteres dixere <placeName>Mygdoniam</placeName>, in qua <placeName>Thynia</placeName> et <placeName>Mariandena</placeName> sunt regiones, et
Amyci saevitia Bebryces exempti virtute Pollucis remotaque statio, in qua volitantes
minaciter harpyias Phineus vates horrebat; per quae litora in sinus oblongos curvata
<placeName>Sangarius</placeName> et <placeName>Phyllis</placeName> et Lycus et Rheba fluvii funduntur in maria, quibus controversae
cyaneae sunt Symplegades, gemini scopuli in vertices undique porrecti deruptos,
assueti priscis saeculis obviam sibi cum horrendo fragore collisis molibus ferri
cedentesque retrorsus acri assultu ad ea reverti, quae pulsarant.
Per has saxorum
dehiscentium concursantiumque crebritates, si etiam ales intervolasset, nulla
celeritate pinnarum eripi poterat, quin interiret oppressa.
<milestone unit="par" n="15"/>Hi scopuli, cum eos Argo prima omnium navis Colchos ad direptionem aurei
properans velleris praeterisset innoxia, immobiles turbine circumfracto stetere
concorporati, ut eos aliquando fuisse diremptos nulli nunc conspicantium credant, nisi
super hoc congruerent omnes priscorum carminum cantus.
<milestone unit="par" n="16"/>Post <placeName>Bithyniae</placeName> partem provinciae Pontus et Paphlagonia protenduntur, in quibus
<placeName>Heraclea</placeName> et <placeName>Sinope</placeName> et <placeName>Polemonion</placeName> et <placeName>Amisos</placeName> amplae sunt civitates et Tios et Amastris,
omnes ab auspicio diligentia fundatae Graecorum, et Cerasus, unde advexit huiusmodi
poma Lucullus, insulaeque duae, Trapezunta et Pityunta continentes oppida non obscura.
<milestone unit="par" n="17"/>Vltra haec loca <placeName>Acherusium</placeName> specus est, quod accolae
<foreign xml:lang="grc"> Μυχοπόντιον </foreign>appellant, et portus Acone fluviique
Acheron idemque <placeName>Arcadius</placeName> et <placeName>Iris</placeName> et <placeName>Thybris</placeName> et iuxta <placeName>Parthenius</placeName>, omnes in mare ictu
rapido decurrentes.
<placeName>Thermodon</placeName> his est proximus ab <placeName>Armonio</placeName> defluens monte et
Themiscyreos interlabens lucos, ad quos Amazonas quondam migrare necessitas subegerat
talis. 
<milestone unit="par" n="18"/>Attritis damnorum assiduitate finitimis Amazones
veteres, quae eos cruentis populabantur incursibus, altiora spirabant viresque suas
circumspectantes his, quae propinqua saepius appetebant, validiores raptae praecipiti
cupiditatis ardore perruptis nationibus plurimis manus Atheniensibus intulerunt
acrique concertatione effuse disiectae omnes nudatis equitatus sui lateribus corruere.
<milestone unit="par" n="19"/>Harum interitu cognito residuae ut imbelles domi
relictae extrema perpessae vicinitatis et repensantis similia funestos impetus
declinantes ad pacatiorem sedem transiere Thermodontis, quarum progenies longe deinde
propagata per numerosam subolem manu firmissima ad loca reverterat genitalia, secuto
tempore populis diversarum originum formidabilis.
<milestone unit="par" n="20"/>Haud 
procul inde attollitur <placeName>Carambis</placeName> placide collis contra septemtrionem <placeName>Helicen</placeName> exsurgens,
cuius e regione est Criumetopon, Taurices promunturium duobus milibus et quingentis
stadiis disparatum.
Hocque ex loco omnis ora maritima, cuius initium Halys est amnis,
velut longitudine lineali directa nervi efficit speciem duabus arcus summitatibus
complicati. 
<milestone unit="par" n="21"/>His regionibus Dahae confines sunt,
acerrimi omnium bellatores, et Chalybes, per quos erutum et domitum est primitus
ferrum. 
Post quos terras patentes Byzares obtinent et Sapires et Tibareni et
Mossynoeci et Macrones et Philyres, populi nulla nobis assuetudine cogniti.
<milestone unit="par" n="22"/>A quibus brevi spatio distant virorum monumenta nobilium, in
quibus Sthenelus est humatus et Idmon et Tiphys, primus Herculis socius, Amazonico
bello letaliter vulneratus, alter augur Argonautarum, tertius eiusdem navis
cautissimus rector.
<milestone unit="par" n="23"/>Praetercursis partibus memoratis
Aulion antron est et fluenta <placeName>Callichori</placeName> ex facto cognominati, quod superatis post
triennium Indicis nationibus ad eos tractus Liber reversus circa huius ripas virides
et opacas orgia pristina reparavit et choros.
Trieterica huiusmodi sacra quidam
existimant appellari.
<milestone unit="par" n="24"/>Post haec confinia Camaritarum
pagi sunt celebres et <placeName>Phasis</placeName> fremebundis cursibus Colchos attingit, Aegyptiorum
antiquam subolem, ubi inter civitates alias <placeName>Phasis</placeName> est nomine fluvii dictitata et
<placeName>Dioscurias</placeName> nunc usque nota, cuius auctores Amphitus et Cercius Spartani traduntur,
aurigae Castoris et Pollucis, quibus Heniochorum natio est instituta.
<milestone unit="par" n="25"/>Paulum ab his secernuntur Achaei, qui bello anteriore quodam apud
Troiam consummato, non cum super Helena certaretur, ut auctores prodidere nonnulli,
usque in Pontum reflantibus ventis errore delati cunctisque hostilibus stabilem
domiciliis sedem nusquam repperientes verticibus montium insedere semper nivalium et
horrore caeli districti victum sibi cum periculis rapto parare assuefacti sunt atque
eo ultra omnem deinde ferociam saevierunt.
Super Cercetis, qui isdem adnexi sunt,
nihil memoratu traditur dignum.
<milestone unit="par" n="26"/>Quorum post terga
Cimmerici agitant incolae <placeName>Bospori</placeName>, ubi Milesiae sunt civitates harumque velut mater
omnium Panticapaeum, quam perstringit <placeName>Hypanis</placeName> fluvius, genuinis intumescens aquis et
externis. 
<milestone unit="par" n="27"/>Itineribus hinc extensis Amazones ad usque
Caspium mare porrectae circumcolunt Tanain, qui inter Caucasias oriens rupes per
sinuosos labitur circumflexus Asiamque disterminans ab <placeName>Europa</placeName> in <placeName>stagnis Maeoticis</placeName>
delitescit. 
<milestone unit="par" n="28"/>Huic Ra vicinus est amnis, in cuius
superciliis quaedam vegetabilis eiusdem nominis gignitur radix proficiens ad usus
multiplices medellarum.
<milestone unit="par" n="29"/>Vltra <placeName>Tanain</placeName> panduntur in
latitudinem Sauromatae, per quos amnes fluunt perpetui, Maraccus et Rhombites et
Theophanius et <placeName>Totordanes</placeName>.
Licet alia quoque distans immanibus intervallis
Sauromatarum praetenditur natio litori iuncta, quod Coracem suscipiens fluvium in
aequor eiectat Euxinum.
<milestone unit="par" n="30"/>Prope palus est Maeotis
amplissimi circumgressus, ex cuius uberrimis venis per Panticapes angustias undarum
magnitudo prorumpit in Pontum, cuius in dextro latere insulae sunt <placeName>Phanagorus</placeName> et
<placeName>Hermonassa</placeName> studio constructae Graecorum.
<milestone unit="par" n="31"/>Circa haec
stagna ultima extimaque plures habitant gentes, sermonum institutorumque varietate
dispariles, Ixomatae et Maeotae et Iazyges Roxolanique et Halani et Melanchlaenae et
cum Gelonis Agathyrsi, apud quos adamantis est copia lapidis, aliique ultra latentes,
quod sunt omnium penitissimi.
<milestone unit="par" n="32"/>Sed Maeotidos lateri
laevo Cherronesus est propinqua, coloniarum plena Graecarum; unde quieti sunt homines
et sedati adhibentes vomeri curam et proventibus fructuariis victitantes.
<milestone unit="par" n="33"/>A quibus per varia regna diducti itineribus modicis Tauri
dissociantur, inter quos immani diritate terribiles Arichi et Sinchi et Napaei
incendente saevitiam licentia diuturna indidere mari nomen inhospitale; et a contrario
per cavillationem Pontus Euxinos appellatur, ut evethen Graeci dicimus stultum et
noctem euphronen et furias eumenidas.
<milestone unit="par" n="34"/>Deos enim hostiis
litantes humanis et immolantes advenas Dianae, quae apud eos dicitur Orsiloche,
caesorum capita fani parietibus praefigebant velut fortium perpetua monumenta
facinorum. 
<milestone unit="par" n="35"/>In hac Taurica insula <placeName>Leuce</placeName> sine
habitatoribus ullis Achilli est dedicata.
In quam si fuerint quidam forte delati,
visis antiquitatis vestigiis temploque et donariis eidem heroi consecratis vesperi
repetunt naves; aiunt enim non sine discrimine vitae illic quemquam pernoctare.
Ibi et
aquae sunt et candidae aves nascuntur alcyonibus similes, super quarum origine et
Hellespontiacis proeliis tempore disserebamus.
<milestone unit="par" n="36"/>Sunt 
autem quaedam per Tauricam civitates, inter quas eminent <placeName>Eupatoria</placeName> et <placeName>Dandace</placeName> et
Theodosia et minores aliae nullis humanis hostiis impiatae.
<milestone unit="par" n="37"/>Hactenus arcus apex protendi existimatur.
Eius nunc residua leniter sinuata
subiectaque ursae caelesti ad usque laevum <placeName>Bospori</placeName> Thracii latus, ut ordo postulat,
exsequemur id admonentes, quod, cum arcus omnium gentium flexis curvantur hastilibus,
Scythici soli vel Parthici circumductis utrimque introrsus pandis et patulis cornibus
effigiem lunae decrescentis ostendunt medietatem recta et rotunda regula dividente.
<milestone unit="par" n="38"/>Ergo in ipso huius compagis exordio, ubi Riphaei
deficiunt montes, habitant Aremphaei, iusti homines placiditateque cogniti, quos amnes
Chronus et Bisula praeterfluunt, iuxtaque Massagetae Halani et Sargetae aliique plures
obscuri, quorum nec vocabula nobis sunt nota nec mores.
<milestone unit="par" n="39"/>Interiectu deinde non mediocri <placeName>Carcinites</placeName> panditur sinus eiusdemque nominis fluvius et
religiosus per eas terras Triviae lucus.
<milestone unit="par" n="40"/>Dein 
Borysthenes a montibus oriens Nerviorum primigeniis fontibus copiosus concursuque
multorum amnium adolescens mari praeruptis undarum verticibus intimatur, cuius in
marginibus nemorosis Borysthenes est civitas et Cephalonesus et arae Alexandro Magno
Caesarique Augusto sacratae.
<milestone unit="par" n="41"/>Longo exinde intervallo
paene est insula, quam incolunt Sindi ignobiles post eriles in Asia casus coniugiis
potiti dominorum et rebus, quibus subiectum gracile litus Achilleos vocant indigenae
dromon exercitiis ducis quondam Thessali memorabilem.
Eique proxima est civitas <placeName>Tyros</placeName>,
colonia <placeName>Phoenicum</placeName>, quam praestringit fluvius Tyras.
<milestone unit="par" n="42"/>In 
medio autem spatio arcus, quod prolixae rotunditatis esse praediximus quodque expedito
viatori diebus conficitur quindecim, Europaei sunt Halani et Costobocae gentesque
Scytharum innumerae, quae porriguntur ad usque terras sine cognito fine distentas.
Quarum pars exigua frugibus alitur, residuae omnes palantes per solitudines vastas nec
stivam aliquando nec sementem expertas, sed squalentes et pruinosas ferarum taetro
ritu vescuntur eisque caritates et habitacula vilesque suppellectiles plaustris
impositae sunt corticibus tectis et, cum placuerit, sine obstaculo migrant eodem
carpenta, quo libuerit, convolventes.
<milestone unit="par" n="43"/>Cum autem ad
alium portuosum ambitum fuerit ventum, qui arcus figuram determinat ultimam, <placeName>Peuce</placeName>
prominet insula, quam circumcolunt Trogodytae et Peuci minoresque aliae gentes, et
<placeName>Histros</placeName> quondam potentissima civitas et <placeName>Tomi</placeName> et <placeName>Apollonia</placeName> et <placeName>Anchialos</placeName> et Odessos,
aliae praeterea multae, quas litora continent Thraciarum.
<milestone unit="par" n="44"/>Amnis vero <placeName>Danubius</placeName> oriens prope <placeName>Rauracos</placeName> montesque confines limitibus Raeticis per
latiorem orbem praetentus ac sexaginta navigabiles paene omnes recipiens fluvios
septem ostiis per hoc Scythicum latus erumpit in mare.
<milestone unit="par" n="45"/>Quorum primum est <placeName>Peuce</placeName> cum insula supra dicta, ut interpretata sunt vocabula Graeco
sermone, secundum Naracustoma, tertium Calonstoma, quartum Pseudostomon; nam
Borionstoma ac deinde Stenostoma longue minora sunt ceteris, septimum caenosum et
palustri specie nigrum.
<milestone unit="par" n="46"/>Omnis autem circumfluo ambitu
Pontus et nebulosus est et dulcior aequorum ceteris et vadosus, quod et concrescat aer
ex umorum spiramine saepe densetus et irruentium undarum magnitudine temperatur et
consurgit in brevia dorsuosa limum glebasque aggerente multitudine circumvenientium
fluentorum. 
<milestone unit="par" n="47"/>Et constat ab ultimis nostri finibus maris
agminatim ad hunc secessum pariendi gratia petere pisces, ut aquarum suavitate
salubrius fetus educant in receptaculis cavis, qualia sunt ibi densissima, securi
voracium beluarum; nihil enim in Ponto huiusmodi aliquando est visum praeter innoxios
delphinas et parvos.
<milestone unit="par" n="48"/>Quidquid autem eiusdem Pontici
sinus aquilone caeditur et pruinis, ita praestringitur gelu, ut nec amnium cursus
subtervolvi credantur nec per infidum et labile solum gressus hominis possit vel
iumenti firmari, quod vitium numquam mare sincerum, sed permixtum aquis amnicis
temptat. 
Prolati aliquantorsum longius quam sperabamus, pergamus ad reliqua.
<milestone unit="par" n="49"/>Accesserat aliud ad gaudiorum praesentium cumulum, diu
quidem speratum, sed dilationum ambage multiplici tractum.
Nuntiatum est enim per
Agilonem et Iovium postea quaestorem <placeName>Aquileiae</placeName> defensores longioris obsidii taedio
cognitoque Constanti excessu patefactis portis egressos auctores prodidisse turbarum
isdemque vivis exustis, ut supra relatum est, omnes concessionem impetrasse delictorum
et veniam.
<lb/></p>
            </div>
            <div type="cap" n="9">
             <p>
              <milestone unit="par" n="1"/>At prosperis Iulianus elatior ultra homines iam spirabat
periclis expertus assiduis, quod ei orbem Romanum placide iam regenti velut mundanam
cornucopiam Fortuna gestans propitia cuncta gloriosa deferebat et prospera antegressis
victoriarum titulis haec quoque adiciens, quod, dum teneret imperium solus, nec
motibus internis est concitus nec barbarorum quisquam ultra suos exsiluit fines;
populi omnes aviditate semper insectari praeterita ut damnosa et noxia in laudes eius
studiis miris accendebantur.
<milestone unit="par" n="2"/>Omnibus igitur, quae res
diversae poscebant et tempora, perpensa deliberatione dispositis et militibus
orationibus crebris stipendioque competenti ad expedienda incidentia promptius
animatis cunctorum favore sublimis <placeName>Antiochiam</placeName> ire contendens reliquit <placeName>Constantinopolim</placeName>
incrementis maximis fultam; natus enim illic diligebat eam ut genitalem patriam et
colebat. 
<milestone unit="par" n="3"/>Transgressus itaque fretum praetercursa
Calchedone et Libyssa, ubi sepultus est Hannibal Poenus, <placeName>Nicomediam</placeName> venit, urbem
antehac inclutam, ita magnis retro principum amplificatam impensis, ut aedium
multitudine privatarum et publicarum recte noscentibus regio quaedam urbis
aestimaretur aeternae.
<milestone unit="par" n="4"/>Cuius moenia cum vidisset in
favillas miserabiles consedisse, angorem animi tacitis fletibus indicans pigriore
gradu pergebat ad regiam hoc maxime aerumnis eius illacrimans, quod ordo squalens
occurrit et populus nimium quantum antehac florentissimus; et agnoscebat quosdam
ibidem ab Eusebio educatus episcopo, quem genere longius contingebat.
<milestone unit="par" n="5"/>Hic quoque pari modo ad reparanda, quae terrae subverterat tremor,
abunde praestitis plurimis per <placeName>Nicaeam</placeName> venit ad Gallograeciae fines, unde dextrorsus
itinere declinato Pessinunta convertit visurus vetusta Matris Magnae delubra, a quo
oppido bello Punico secundo carmine Cumano monente per Scipionem Nasicam simulacrum
translatum est <placeName>Romam</placeName>.
<milestone unit="par" n="6"/>Cuius super adventu in <placeName>Italiam</placeName>
pauca cum aliis huic materiae congruentibus in actibus Commodi principis digessimus
per excessum.
Quam autem ob rem hoc nomine oppidum sit appellatum, variant rerum
scriptores: 
<milestone unit="par" n="7"/>quidam enim figmento deae caelitus lapso
<foreign xml:lang="grc"> ἀπὸ τοῦ πεσεῖν </foreign>, quod cadere nos dicimus, urbem
asseruere cognominatam.
Alii memorant Ilum, Trois filium Dardaniae regem, bellum cum
<supplied><gap/></supplied>sic appellasse; at Theopompus non Ilum id egisse, sed
Midam affirmat, <placeName>Phrygiae</placeName> quondam potentissimum regem.
<milestone unit="par" n="8"/>Venerato igitur numine hostiisque litato et votis <placeName>Ancyram</placeName> rediit eumque exinde
progredientem ulterius multitudo inquietabat, pars violenter erepta reddi sibi
poscentium, alii querentes consortiis se curialium addictos iniuste, nonnulli sine
respectu periculi agentes ad usque rabiem, ut adversarios suos laesae maiestatis
criminibus illigarent.
<milestone unit="par" n="9"/>Verum ille iudicibus <placeName>Cassiis</placeName>
tristior et Lycurgis causarum momenta aequo iure perpendens suum cuique tribuebat
nusquam a vero abductus, acrius in calumniatores exsurgens, quos oderat multorum
huiusmodi petulantem saepe dementiam ad usque discrimen expertus, dum esset adhuc
humilis et privatus.
<milestone unit="par" n="10"/>Exemplumque patientiae eius in
tali negotio, licet sint alia plurima, id unum sufficiet poni.
Inimicum quidam suum,
cum quo discordabat asperrime, commisisse in maiestatem turbulentius deferebat
imperatoreque dissimulante eadem diebus continuis replicans interrogatus ad ultimum,
qui esset, quem argueret, respondit municipem locupletem.
Quo audito princeps renidens
"quibus indiciis" ait, "ad hoc pervenisti ?"
Et ille "purpureum sibi" inquit
"indumentum ex serico pallio parat",

<milestone unit="par" n="11"/>iussusque post
haec ut vilis arduae rei vilem incusans abire tacitus et innoxius nihilo minus
instabat. 
Quo taedio Iulianus defetigatus ad largitionum comitem visum propius "iube"
inquit "periculoso garrulo pedum tegmina dari purpurea ad adversarium perferenda,
quem, ut datur intellegi, clamydem huius coloris memorat sibi consarcinasse, ut sciri
possit sine viribus maximis quid pannuli proficient leves."
<milestone unit="par" n="12"/>Sed ut haec laudanda et bonis moderatoribus aemulanda, ita illud amarum et
notabile fuit, quod aegre sub eo a curialibus quisquam appetitus, licet privilegiis et
stipendiorum numero et originis penitus alienae firmitudine communitus, ius obtinebat
aequissimum, adeo ut plerique territi emercarentur molestias pretiis clandestinis.
<milestone unit="par" n="13"/>Itineribus itaque emensis cum ad <placeName>Pylas</placeName> venisset, qui
locus Cappadocas discernit et Cilicas, osculo susceptum rectorem provinciae nomine
Celsum iam inde a studiis cognitum Atticis ascitumque in consessum vehiculi <placeName>Tarsum</placeName>
secum induxit.
<milestone unit="par" n="14"/>At hinc videre properans <placeName>Antiochiam</placeName>,
orientis apicem pulchrum, usus itineribus solitis venit urbique propinquans in speciem
alicuius numinis votis excipitur publicis miratus voces multitudinis magnae salutare
sidus illuxisse eois partibus acclamantis.
<milestone unit="par" n="15"/>Evenerat 
autem isdem diebus annuo cursu completo Adonea ritu vetere celebrari, amato Veneris,
ut fabulae fingunt, apri dente ferali deleto, quod in adulto flore sectarum est
indicium frugum.
Et visum est triste, quod amplam urbem principumque domicilium
introeunte imperatore tunc primum ululabiles undique planctus et lugubres sonus
audiebantur. 
<milestone unit="par" n="16"/>Hic patientiae eius et lenitudinis
documentum leve quidem apparuit, sed mirandum.
Thalassium quendam ex proximo
libellorum insidiatorem fratris oderat Galli, quo adorare adesseque officio inter
honoratos prohibito adversarii, cum quibus litigabat in foro, postridie turba
congregata superflua adito imperatore "Thalassius" clamitabant "inimicus pietatis tuae
nostra violenter eripuit."
<milestone unit="par" n="17"/>Et ille hac occasione
hominem opprimi posse coniciens "agnosco" respondit "quem dicitis offendisse me iusta
de causa, sed silere vos interim consentaneum est, dum mihi inimico potiori faciat
satis". 
Mandavitque assidenti praefecto, ne audiretur eorum negotium, antequam ipse
cum Thalassio rediret in gratiam, quod brevi evenit.
<lb/></p>
            </div>
            <div type="cap" n="10">
             <p>
              <milestone unit="par" n="1"/>Ibi hiemans ex sententia nullis interim voluptatibus
parebatur aut illecebris, quibus abundant <placeName>Syriae</placeName> omnes, verum per speciem quietis
iudicialibus causis intentus non minus quam arduis bellicisque, quibus distrahebatur
multiformibus curis, exquisita docilitate deliberans, quibus modis suum cuique
tribueret iustisque sententiis et improbi modicis coercerentur suppliciis et
innocentes fortunis defenderentur intactis.
<milestone unit="par" n="2"/>Et quamquam
in disceptando aliquotiens erat intempestivus, quid quisque iurgantium coleret,
tempore alieno interrogans, tamen nulla eius definitio litis a vero dissonans
repperitur nec argui umquam potuit ob religionem vel quodcumque aliud ab aequitatis
recto tramite deviasse.
<milestone unit="par" n="3"/>Iudicium enim hoc est optandum
et rectum, ubi per varia negotiorum examina iustum
<unclear/>id est et iniustum; a
quo ille ne aberraret, tamquam scopulos cavebat abruptos.
Hoc autem ideo assequi
potuit, quod levitatem agnoscens commotioris ingenii sui praefectis proximisque
permittebat, ut fidenter impetus suos aliorsum tendentes, atque decebat, monitu
opportuno frenarent; monstrabatque subinde se dolere delictis et gaudere correctione.
<milestone unit="par" n="4"/>Cumque eum defensores causarum ut conscium rationis
perfectae plausibus maximis celebrarent, fertur id dixisse permotus: "gaudebam plane
praeque me ferebam, si ab his laudarer, quos et vituperare posse adverterem, si quid
factum sit secus aut dictum."
<milestone unit="par" n="5"/>Sufficiet autem pro
multis, quae clementer egit in litibus cognoscendis, hoc unum ponere nec abhorrens a
proposito nec absurdum.
Inducta in iudicium femina quaedam, cum palatinum adversarium
suum e numero proiectorum cinctum praeter spem conspexisset, hoc factum insolens
tumultuando querebatur et imperator "prosequere", ait, "mulier, si quid te laesam
existimas; hic enim sic cinctus est, ut expeditius per lutum incedat.
Parum nocere
tuis partibus potest."
<milestone unit="par" n="6"/>Et aestimabatur per haec et
similia, ut ipse dicebat assidue, vetus illa Iustitia, quam offensam vitiis hominum
Aratus extollit in caelum, imperante eo reversa ad terras, ni quaedam suo ageret non
legum arbitrio erransque aliquotiens obnubilaret gloriarum multiplices cursus.
<milestone unit="par" n="7"/>Post multa enim etiam iura quaedam correxit in melius
ambagibus circumcisis indicantia liquide, quid iuberent fieri vel vetarent.
Illud 
autem erat inclemens obruendum perenni silentio, quod arcebat docere magistros
rhetoricos et grammaticos ritus Christiani cultores.
<lb/></p>
            </div>
            <div type="cap" n="11">
             <p>
              <milestone unit="par" n="1"/>Isdem diebus notarius ille Gaudentius, quem opponendum
per Africam missum supra diximus a Constantio, Iulianus quin etiam ex vicario,
earundem partium nimius fautor, retracti sub vinculis morte periere poenali.
<milestone unit="par" n="2"/>Tunc et Artemius ex duce Aegypti Alexandrinis
urgentibus atrocium criminum mole supplicio capitali multatus est.
Post quem Marcelli
ex magistro equitum et peditum filius ut iniectans imperio manus publica deletus est
morte. 
Romanus quin etiam et Vincentius Scutariorum scholae primae secundaeque tribuni
agitasse convicti quaedam suis viribus altiora acti sunt in exsilium.
<milestone unit="par" n="3"/>Cumque tempus interstetisset exiguum, Alexandrini Artemii comperto
interitu, quem verebantur, ne cum potestate reversus, id enim minatus est, multos
laederet ut offensus, iram in Georgium verterunt episcopum vipereis, ut ita dixerim,
morsibus ab eo saepius appetiti.
<milestone unit="par" n="4"/>Is in fullonio natus,
ut ferebatur, apud <placeName>Epiphaniam</placeName>, Ciliciae oppidum, auctusque in damna complurium contra
utilitatem suam reique communis episcopus <placeName>Alexandriae</placeName> est ordinatus, in civitate, quae
suopte motu et ubi causae non suppetunt seditionibus crebris agitatur et turbulentis,
ut oraculorum quoque loquitur fides.
<milestone unit="par" n="5"/>His efferatis
hominum mentibus Georgius quoque ipse grave accesserat incentivum apud patulas aures
Constantii multos exinde incusans ut eius recalcitrantes imperiis professionisque suae
oblitus, quae nihil nisi iustum suadet et lene, ad delatorum ausa feralia desciscebat.
<milestone unit="par" n="6"/>Et inter cetera dicebatur id quoque maligne docuisse
Constantium, quod in urbe praedicta aedificia cuncta solo cohaerentia a conditore
Alexandro magnitudine impensarum publicarum exstructa emolumentis aerarii proficere
debent ex iure.
<milestone unit="par" n="7"/>Ad haec mala id quoque addiderat, unde
paulo post actus est in exitium praeceps.
Reversus e comitatu principis cum transiret
per speciosum Genii templum multitudine stipatus ex more, flexis ad aedem ipsam
luminibus "quam diu" inquit "sepulchrum hoc stabit?"
Quo audito velut fulmine multi
perculsi metuentesque, ne illud quoque temptaret evertere, quidquid poterant, in eius
perniciem clandestinis insidiis concitabant.
<milestone unit="par" n="8"/>Ecce autem
repente perlato laetabili nuntio indicante exstinctum Artemium plebs omnis elata
gaudio insperato vocibus horrendis infrendens Georgium petit raptumque diversis
mulcandi generibus proterens et conculcans divaricatis
<supplied><gap/></supplied>pedibus. 
<milestone unit="par" n="9"/>Cumque eo Dracontius monetae praepositus et
Diodorus quidam veluti comes iniectis per crura funibus simul exanimati sunt; ille,
quod aram in moneta, quam regebat, recens locatam evertit, alter, quod, dum
aedificandae praeesset ecclesiae, cirros puerorum licentius detondebat, id quoque ad
deorum cultum existimans pertinere.
<milestone unit="par" n="10"/>Quo non contenta
multitudo immanis dilaniata cadavera peremptorum camelis imposita vexit ad litus
isdemque subdito igne crematis cineres proiecit in mare id metuens, ut clamabat, ne
collectis supremis aedes illis exstruerentur ut reliquis, qui deviare a religione
compulsi pertulere cruciabiles poenas ad usque gloriosam mortem intemerata fide
progressi et nunc martyres appellantur.
Poterantque miserandi homines ad crudele
supplicium ducti Christianorum adiumento defendi, ni Georgi odio omnes indiscrete
flagrabant. 
<milestone unit="par" n="11"/>Hoc comperto imperator ad vindicandum
facinus nefandum erectus iamque expetiturus poenas a noxiis ultimas mitigatus est
lenientibus proximis missoque edicto acri oratione scelus detestabatur admissum
minatus extrema, si deinde temptatum fuerit aliquid, quod iustitia vetet et leges.
<lb/></p>
            </div>
            <div type="cap" n="12">
             <p>
              <milestone unit="par" n="1"/>Inter haec expeditionem parans in Persas, quam dudum
animi robore conceperat celso, ad ultionem praeteritorum vehementer elatus est sciens
et audiens gentem asperrimam per sexaginta ferme annos inussisse orienti caedum et
direptionum monumenta saevissima ad internecionem exercitibus nostris saepe deletis.
<milestone unit="par" n="2"/>Vrebatur autem bellandi gemino desiderio, primo, quod
impatiens otii lituos somniabat et proelia, dein, quod in aetatis flore primaevo
obiectus efferatarum gentium armis recalentibus etiamtum regum precibus et regalium,
qui vinci magis posse quam supplices manus tendere credebantur, ornamentis illustrium
gloriarum inserere Parthici cognomentum ardebat.
<milestone unit="par" n="3"/>Quae 
maximis molibus festinari cernentes obtrectatores desides et maligni unius corporis
permutationem tot ciere turbas intempestivas indignum et perniciosum esse strepebant
studium omne in differendo procinctu ponentes.
Et dictitabant his praesentibus, quos
audita referre ad imperatorem posse rebantur, eum, ni sedatius ageret immodica rerum
secundarum prosperitate, velut luxuriantes ubertate nimia fruges bonis suis protinus
occasurum. 
<milestone unit="par" n="4"/>Et haec diu multumque agitantes frustra virum
circumlatrabant immobilem occultis iniuriis, ut Pygmaei vel Thiodamas agrestis homo
Lindius Herculem.
<milestone unit="par" n="5"/>Ille tamen ut maioris praeter ceteros
spiritus nihilo lentius magnitudinem expeditionis secum commentans in praeparandis
congruis operam navabat enixam.
<milestone unit="par" n="6"/>Hostiarum tamen sanguine
plurimo aras crebritate nimia perfundebat tauros aliquotiens immolando centenos et
innumeros varii pecoris greges avesque candidas terra quaesitas et mari adeo, ut in
dies paene singulos milites carnis distentiore sagina victitantes incultius potusque
aviditate corrupti umeris impositi transeuntium per plateas ex publicis aedibus, ubi
vindicandis potius quam cedendis conviviis indulgebant, ad sua diversoria portarentur,
Petulantes ante omnes et Celtae, quorum ea tempestate confidentia creverat ultra
modum. 
<milestone unit="par" n="7"/>Augebantur autem caerimoniarum ritus immodice cum
impensarum amplitudine antehac inusitata et gravi et quisque, cum impraepedite
liceret, scientiam vaticinandi professus, iuxta imperitus et docilis, sine fine vel
praestitutis ordinibus oraculorum permittebantur scitari responsa et extispicia
nonnumquam futura pandentia oscinumque et auguriorum et ominum fides, si repperiri
usquam posset, affectata varietate quaerebatur.
<milestone unit="par" n="8"/>Haecque 
dum ita procedunt more pacis multorum curiosior Iulianus novam consilii viam ingressus
est venas fatidicas <placeName>Castalii</placeName> recludere cogitans fontis, quem obstruxisse Caesar
dicitur Hadrianus mole saxorum ingenti veritus, ne, ut ipse praecinentibus aquis
capessendam rem publicam comperit, etiam alii similia docerentur:
<supplied><gap/></supplied>affatus circumhumata corpora statuit exinde transferri eo
ritu, quo Athenienses insulam purgaverant Delon.
<lb/></p>
            </div>
            <div type="cap" n="13">
             <p>
              <milestone unit="par" n="1"/>Eodem tempore diem undecimum kalendarum Novembrium
amplissimum Daphnaei Apollinis fanum, quod Epiphanes Antiochus rex ille condidit
iracundus et saevus, et simulacrum in eo Olympiaci Iovis imitamenti aequiperans
magnitudinem subita vi flammarum exustum est.
<milestone unit="par" n="2"/>Quo tam
atroci casu repente consumpto ad id usque imperatorem ira provexit, ut quaestiones
agitari iuberet solito acriores et maiorem ecclesiam <placeName>Antiochiae</placeName> claudi.
Suspicabatur 
enim id Christianos egisse stimulatos invidia, quod idem templum inviti videbant
ambitioso circumdari peristylio.
<milestone unit="par" n="3"/>Ferebatur autem licet
rumore levissimo hac ex causa conflagrasse delubrum, quod Asclepiades philosophus,
cuius in actibus Magnenti meminimus, cum visendi gratia Iuliani peregre ad id
suburbanum venisset, deae caelestis argenteum breve figmentum, quocumque ibat secum
solitus ferre, ante pedes statuit simulacri sublimis accensisque cereis ex usu
concessit, unde medietate noctis emensa, cum nec adesse quisquam potuit nec iuvare,
volitantes scintillae adhaesere materiis vetustissimis ignesque aridis nutrimentis
erecti omne quidquid contingi potuit, licet discretum celsitudine, concremarunt.
<milestone unit="par" n="4"/>Eo anno sidere etiamtum instante brumali aquarum
incessit inopia metuenda, ut et rivi cassescerent quidam et fontes antehac aquarum
copiosis pulsibus abundantes, sed in integrum postea restituti sunt.
<milestone unit="par" n="5"/>Et quartum
<supplied><gap/></supplied>Decembres vergente in
vesperam die reliqua <placeName>Nicomedia</placeName> collapsa est terraemotu itidemque <placeName>Nicaeae</placeName> portio non
mediocris. 
<lb/></p>
            </div>
            <div type="cap" n="14">
             <p>
              <milestone unit="par" n="1"/>Quae tametsi maestitiam sollicito incuterent principi,
residua tamen non contemnebat urgentia, dum pugnandi tempus ei veniret optatum.
Inter 
praecipua tamen et seria illud agere superfluvm videbatur, quod nulla probabili
ratione suscepta popularitatis amore vilitati studebat venalium rerum, quae nonnumquam
secus, quam convenit, ordinata inopiam gignere solet et famem.
<milestone unit="par" n="2"/>Et Antiochensi ordine id tunc fieri, cum ille iuberet, non posse aperte
monstrante nusquam a proposito declinabat, Galli similis fratris licet incruentus.
Quocirca in eos deinceps saeviens ut obtrectatores et contumaces volumen composuit
invectivum, quod Antiochense vel Misopogonem appellavit, probra civitatis infensa
mente dinumerans addensque veritati complura.
Post quae multa in se facete dicta
comperiens coactus dissimulare pro tempore ira sufflabatur interna.
<milestone unit="par" n="3"/>Ridebatur enim ut Cercops homo brevis umeros extentans angustos et
barbam prae se ferens hircinam grandiaque incedens tamquam Oti frater et Ephialtis,
quorum proceritatem Homerus in immensum tollit, itidemque victimarius pro sacricola
dicebatur ad crebritatem hostiarum alludentibus multis et culpabatur hinc opportune,
cum ostentationis gratia vehens licenter pro sacerdotibus sacra stipatusque
mulierculis laetabatur.
Et quamquam his paribusque de causis indignaretur, tacens
tamen motumque in animi retinens potestate sollemnia celebrabat.
<milestone unit="par" n="4"/>Denique praestituto feriarum die <placeName>Cassium</placeName> montem ascendit nemorosum et tereti
ambitu in sublime porrectum, unde secundis galliciniis videtur primo solis exortus.
Cumque Iovi faceret rem divinam, repente conspexit quendam humi prostratum supplici
voce vitam precantem et veniam.
Interrogantique ei, qui esset, responsum est
praesidalem esse Theodotum Hierapolitanum, qui profectum a civitate sua Constantium
inter honoratos deducens adulando deformiter tamquam futurum sine dubietate victorem
orabat lacrimas fingens et gemitum, ut Iuliani ad eos mitteret caput perduellis
ingrati specie illa, qua Magnenti circumlatum meminerat membrum.
<milestone unit="par" n="5"/>Quibus auditis "accepi" inquit "olim hoc dictum" imperator "relatione
multorum; sed abi securus ad lares exutus omni metu clementia principis, qui, ut
prudens definivit, inimicorum minuere numerum augereque amicorum sponte sua contendit
ac libens."
<milestone unit="par" n="6"/>Exin festorum perfecto ritu digresso
offeruntur rectoris Aegypti scripta Apim bovem operosa quaesitum industria tamen post
tempus inveniri potuisse firmantis, quod, ut earum regionum existimant incolae,
faustum et ubertatem frugum diversaque indicat bona.
<milestone unit="par" n="7"/>Super qua re pauca conveniet expediri.
Inter animalia antiquis observationibus
consecrata <placeName>Mnevis</placeName> et Apis sunt notiora.
<placeName>Mnevis</placeName> Soli sacratur, super quo nihil dicitur
memorabile, sequens Lunae.
Est enim Apis bos diversis genitalium notarum figuris
expressus maximeque omnium corniculantis lunae specie latere dextro insignis; qui, cum
post vivendi spatium praestitutum sacro fonte immersus e vita abierit, nec enim ultra
eum trahere licet aetatem, quam secreta librorum praescribit auctoritas mysticorum,
necatur choragio pari bos femina, quae ei inventa cum notis certis offertur.
Quo 
perempto alter cum publico quaeritur luctu et, si omnibus signis consummatus repperiri
potuerit, ducitur Memphim, urbem praesentia frequentem numinis Aesculapii claram.
<milestone unit="par" n="8"/>Cumque initiante antistitum numero centum inductus in
thalamum esse coeperit sacer, coniecturis apertis signa rerum futurarum dicitur
demonstrare et adeuntes quosdam indiciis averti videtur obliquis, ut offerentem cibum
aliquando Germanicum Caesarem, sicut lectum est, aversatus portenderat paulo post
eventura. 
<lb/></p>
            </div>
            <div type="cap" n="15">
             <p>
              <milestone unit="par" n="1"/>Strictim itaque, quoniam tempus videtur hoc flagitare,
res Aegyptiacae tangantur, quarum notitiam in actibus Hadriani et Severi principum
digessimus late visa pleraque narrantes.
<milestone unit="par" n="2"/>Aegyptum gentem
omnium vetustissimam, nisi quod super antiquitate certat cum Scythis, a meridiali
latere Syrtes maiores et Phycus promunturium et <placeName>Borion</placeName> et Garamantes nationesque
variae claudunt; qua orientem e regione prospicit, <placeName>Elephantinen</placeName> et <placeName>Meroen</placeName> urbes
Aethiopum et <placeName>Catadupos</placeName> rubrumque pelagus et Scenitas praetenditur <placeName>Arabas</placeName>, quos
Saracenos nunc appellamus; septemtrioni supposita terrarum situ cohaeret immenso, unde
exordium Asia Syriarumque provinciae sumun; a vespera Issiaco disiungitur mari, quod
quidam nominavere Parthenium.
<milestone unit="par" n="3"/>Pauca itaque super
benevolo omnium flumine Nilo, quem Aegyptum Homerus appellat, praestringi conveniet
mox ostendendis aliis, quae sunt in his regionibus admiranda.
<milestone unit="par" n="4"/>Origines fontium Nili, ut mihi quidem videri solet, sicut adhuc factum est,
posterae quoque ignorabunt aetates.
Verum quoniam fabulantes poetae variantesque
geographi in diversa latentem notitiam scindunt, opiniones eorum veritati confines, ut
arbitror, expediam paucis.
<milestone unit="par" n="5"/>Affirmant aliqui physicorum
in subiectis septentrioni spatiis, cum hiemes frigidae cuncta constringunt,
magnitudines nivium congelare easque postea vi flagrantis sideris resolutas fluxis
umoribus nubes efficere gravidas, quae in meridianam plagam etesiis flantibus pulsae
expressaeque tepore nimio incrementa ubertim suggerere <placeName>Nilo</placeName> creduntur.
<milestone unit="par" n="6"/>Ex Aethiopicis imbribus, qui abundanter in tractibus illis per
aestus torridos cadere memorantur, exundationes eius erigi anni temporibus asserunt
alii praestitutis.
Quod utrumque dissonare videtur a veritate.
<placeName>Imbres</placeName> enim apud
Aethiopas aut numquam aut per intervalla temporum longa cadere memorantur.
<milestone unit="par" n="7"/>Opinio est celebrior alia, quod spirantibus prodromis perque dies
quadraginta et quinque etesiarum continuis flatibus repellentibus eius meatum
velocitate cohibita superfusis fluctibus intumescit et reluctante spiritu controverso
adolescens in maius hinc vi reverberante ventorum, inde urgente cursu venarum
perennium progrediens in sublime integit omnia et humo suppressa per supina camporum
speciem exhibet maris.
<milestone unit="par" n="8"/>Rex autem Iuba, Punicorum
confisus textu librorum, a monte quodam oriri eum exponit, qui situs in Mauretania
despectat oceanum, hisque indiciis hoc proditum ait, quod pisces et herbae et beluae
similes per eas paludes gignuntur.
<milestone unit="par" n="9"/>Aethiopiae autem
partes praetermeans <placeName>Nilus</placeName> nominum diversitate decussa, quae ei orbem peragranti
nationes indidere complures,
<unclear/>etans inundatione ditissima, ad cataractas, id
est praeruptos scopulos, venit, e quibus praecipitans ruit potiusquam fluit; unde Atos
olim accolas usu aurium fragore assiduo deminuto necessitas vertere solum ad quietiora
coegit. 
<milestone unit="par" n="10"/>Exinde lenius means per ostia septem, quorum
singula perpetuorum amnium usum et faciem praebent, nullis per Aegyptum aquis externis
adiutus eiectatur.
Et praeter amnes plurimos ex alveo derivatos auctore cadentesque in
suppares eius septem navigabiles sunt et undosi, quibus subiecta vocabula veteres
indiderunt: Heracleoticus, Sebennyticus, Bolbiticus, Pathmiticus, Mendesius, Taniticus
et Pelusiacus.
<milestone unit="par" n="11"/>Oriens autem inde, ut dictum est,
propellitur e paludibus ad usque cataractas insulasque efficit plures, quarum aliquae
ita porrectis spatiis dicuntur extentae, ut singulas aegre tertio die relinquat.
<milestone unit="par" n="12"/>Inter quas duae sunt clarae, Meroe et Delta, a
triquetrae litterae forma hoc vocabulo signatius appellata.
Cum autem sol per Cancri
sidus coeperit vehi, augescens ad usque transitum eius in Libram diebusque centum
sublatius fluens minuitur postea et mitigatis ponderibus aquarum navibus antea pervius
equitabiles campos ostendit.
<milestone unit="par" n="13"/>Abunde itaque luxurians
ita est noxius, ut infructuosus, si venerit parcior; gurgitum enim nimietate umectans
diutius terras culturas moratur agrorum, parvitate autem minatur steriles segetes.
Eumque nemo aliquando extolli cubitis altius sedecim possessor optavit et, si
inciderit moderatius, aliquotiens iactae sementes in loco praepinguis caespitis cum
augmento fere septuagesimo renascuntur; solusque fluminum auras nullas exspirat.
<milestone unit="par" n="14"/>Exuberat <placeName>Aegyptus</placeName> etiam pecudibus multis, inter quas
terrestres sunt et aquatiles aliaeque humi et in humoribus vivunt, unde amphibia
nominantur. 
Et in aridis quidem capreoli vescuntur et bubali et spinturnicia omni
deformitate ridicula aliaque monstra, quae numerare non refert.
<milestone unit="par" n="15"/>Inter aquatiles autem bestias crocodilus ubique per eos tractus abundat,
exitiale quadrupes malum, assuetum elementis ambobus, lingua carens, maxillam
superiorem commovens solam, ordine dentium pectinato, perniciosis morsibus, quidquid
contigerit, pertinaciter petens, per ova edens fetus anserinis similia.
<milestone unit="par" n="16"/>Vtque armatus est unguibus, si haberet etiam pollices, ad
evertendas quoque naves sufficeret viribus magnis.
Ad cubitorum enim longitudinem
octodecim interdum extentus noctibus quiescens per undas diebus humi vaporatur
confidentia cutis, quam ita validam gerit, ut eius terga catafracta vix tormentorum
ictibus perforentur.
<milestone unit="par" n="17"/>Et saevientes semper eaedem ferae
quasi pacto foedere quodam castrensi per septem caerimoniosos dies mitescunt ab omni
saevitia desciscentes, quibus sacerdotes <placeName>Memphi</placeName> natales celebrant Nili.
<milestone unit="par" n="18"/>Praeter eos autem, qui fortuita pereunt morte, alii dirumpuntur
suffossis alvis mollibus serratis ferarum dorsualibus cristis, quas delphinis similes
nutrit fluvius ante dictus, alii exitio intereunt tali.
<milestone unit="par" n="19"/>Trochilus avicula brevis, dum escarum minutias captat, circa cubantem feram volitans
blande genasque eius irritatius titillando pervenit ad usque ipsam viciniam gutturis.
Quod factum contuens enhydrus, ichneumonis genus, oris aditum penetrat alite praevia
patefactum et populato ventre vitalibus dilancinatis erumpit.
<milestone unit="par" n="20"/>Audax tamen crocodilus monstrum fugacibus, ubi audacem senserit,
timidissimum; et in terra acutius cernens, per quattuor menses hibernos nullo vesci
dicitur cibo.
<milestone unit="par" n="21"/>Hippopotami quoque generantur in illis
partibus, ultra animalia cuncta ratione carentia sagacissimi, ad speciem equorum
bifidos ungues habentes caudasque breves, quorum sollertiae duo interim ostendere
documenta sufficiet.
<milestone unit="par" n="22"/>Inter arundines celsas ut
squalentes nimia densitate haec belua cubilibus positis otium pervigili studio
circumspectat laxataque copia ad segetes depascendas egreditur.
Cumque iam coeperit
redire distenta aversis vestigiis distinguit tramites multos, ne unius plani itineris
lineas insidiatores secuti repertum sine difficultate confodiant.
<milestone unit="par" n="23"/>Item cum aviditate nimia extuberato ventre pigrescit, super
calamos recens exsectos femora convolvit et crura, ut pedibus vulneratis cruor egestus
sagina distentum faciat levem; et partes saucias caeno oblinit, quam diu in cicatrices
conveniant plagae.
<milestone unit="par" n="24"/>Has monstruosas antehac raritates in
beluis in aedilitate Scauri vidit Romanus populus primitus, patris illius Scauri, quem
defendens Tullius imperat Sardis, ut de familia nobili ipsi quoque cum orbis terrarum
auctoritate sentirent, et per aetates exinde plures saepe huc ducti nunc inveniri
nusquam possunt, ut coniectantes regionum incolae dicunt insectantis multitudinis
taedio ad Blemmyas migrasse compulsi.
<milestone unit="par" n="25"/>Inter Aegyptias
alites, quarum varietas nullo comprehendi numero potest, ibis sacra est et amabilis et
innocua ideo, quod nidulis suis ad cibum suggerens ova serpentum efficit, ut rarescant
mortiferae pestes absumptae.
<milestone unit="par" n="26"/>Occurrunt eaedem volucres
pinnatis agminibus anguium, qui ex Arabicis emergunt paludibus venena maligna
gignentes, eosque, antequam finibus suis excedunt, proeliis superatos aeriis vorant;
quas aves per rostra edere fetus accepimus.
<milestone unit="par" n="27"/>Serpentes 
quoque <placeName>Aegyptus</placeName> alit innumeras ultra omnem perniciem saevientes: basiliscos et
amphisbaenas et scytalas et acontias et dipsadas et viperas aliasque complures, quas
omnes magnitudine et decore aspis facile supereminens numquam sponte sua fluenta
egreditur <placeName>Nili</placeName>
<supplied><gap/></supplied><milestone unit="par" n="28"/>Multa in illis tractibus pretium est operae maximum
cernere, e quibus pauca conveniet explicari.
Templa ubique molibus magnis exstructa


<supplied><gap/></supplied>Pyramides ad miracula septem provectae, quarum diuturnas
surgendi difficultates
<supplied><gap/></supplied>scriptor Herodotus docet, ultra
omnem altitudinem, quae hominum manu confici potest, erectae sunt turres, ab imo
latissimae, in summitates acutissimas desinentes.
<milestone unit="par" n="29"/>Quae 
figura apud geometras ideo sic appellatur, quod ad ignis speciem, tu pyros, ut nos
dicimus, extenuatur in conum.
Quarum magnitudo, quoniam in celsitudinem nimiam
scandens gracilescit paulatim, umbras quoque mechanica ratione consumit.
<milestone unit="par" n="30"/>Sunt et syringes subterranei quidam et flexuosi secessus, quos,
ut fertur, periti rituum vetustorum adventare diluvium praescii metuentesque, ne
caerimoniarum oblitteraretur memoria, penitus operosis digestos fodinis per loca
diversa struxerunt et excisis parietibus volucrum ferarumque genera multa sculpserunt
et animalium species innumeras multas, quas hierographicas litteras appellarunt
<supplied><gap/></supplied><milestone unit="par" n="31"/>Dein <placeName>Syene</placeName>, in qua solstitii tempore, quo sol aestivum
cursum extendit, recta omnia ambientes radii excedere ipsis corporibus umbras non
sinunt. 
Inde si stipitem quisquam fixerit rectum vel hominem aut arborem viderit
stantem, circa lineamentorum ipsas extremitates contemplabitur umbras absumi sicut
apud <placeName>Meroen</placeName>, Aethiopiae partem aequinoctiali circulo proximam, dicitur evenire, ubi
per nonaginta dies umbrae nostris in contrarium cadunt, unde Antiscios eius incolas
vocant. 
<milestone unit="par" n="32"/>Quae quoniam miracula multa sunt opusculi
nostri propositum excedentia, ad ingenia celsa reiciamus pauca super provinciis
narraturi. 
<lb/></p>
            </div>
            <div type="cap" n="16">
             <p>
              <milestone unit="par" n="1"/>Tres provincias <placeName>Aegyptus</placeName> fertur habuisse temporibus
priscis, Aegyptum ipsam et Thebaida et <placeName>Libyam</placeName>, quibus duas adiecit posteritas, ab
Aegypto <placeName>Augustamnicam</placeName> et <placeName>Pentapolim</placeName> a <placeName>Libya</placeName> sicciore dissociatam.
<milestone unit="par" n="2"/>Igitur Thebais multas inter urbes clariores aliis <placeName>Hermopolim</placeName> habet
et <placeName>Copton</placeName> et <placeName>Antinou</placeName>, quam Hadrianus in honorem <placeName>Antinoi</placeName> ephebi condidit sui: apud
hecatonpylos enim <placeName>Thebas</placeName> magnorum
<supplied><gap/></supplied><milestone unit="par" n="3"/>In <placeName>Augustamnica</placeName> Pelusium est oppidum nobile, quod Peleus
Achillis pater dicitur condidisse lustrari deorum monitu iussus in lacu, qui eiusdem
civitatis alluit moenia, cum post interfectum fratrem nomine <placeName>Phocum</placeName> horrendis furiarum
imaginibus raptaretur, et <placeName>Cassium</placeName>, ubi <placeName>Pompei</placeName> sepulchrum est Magni, et <placeName>Ostracine</placeName> et
Rhinocorura. 
<milestone unit="par" n="4"/>In <placeName>Pentapoli</placeName> Libya Cyrene est posita, urbs
antiqua, sed deserta, quam Spartanus condidit Battus, et Ptolomais et Arsinoe,
eademque <placeName>Teuchira</placeName>, et <placeName>Darnis</placeName> et <placeName>Berenice</placeName>, quas <placeName>Hesperidas</placeName> appellant.
<milestone unit="par" n="5"/>In sicciore vero Libye <placeName>Paraetonion</placeName> et <placeName>Chaerecla</placeName> et <placeName>Neapolis</placeName> inter
municipia pauca et brevia.
<milestone unit="par" n="6"/><placeName>Aegyptus</placeName> ipsa, quae iam inde
uti Romano imperio iuncta est, regio iure regitur a praefectis, exceptis minoribus
multis <placeName>Athribi</placeName> et <placeName>Oxyryncho</placeName> et <placeName>Thmui</placeName> et <placeName>Memphi</placeName> maximis urbibus nitet.
<milestone unit="par" n="7"/><placeName>Alexandria</placeName> enim vertex omnium est civitatum, quam multa nobilitant
et magnifica conditoris altissimi et architecti sollertia Dinocratis, qui, cum ampla
moenia fundaret et pulchra, penuria calcis ad momentum parum repertae omnes ambitus
liniales farina respersit, quod civitatem post haec alimentorum uberi copia
circumfluere fortuito monstravit.
<milestone unit="par" n="8"/>Inibi aurae salubriter
spirant et aer est tranquillus et clemens atque, ut periculum docuit per varias
collectum aetates, nullo paene die incolentes hanc civitatem solem serenum non vident.
<milestone unit="par" n="9"/>Hoc litus cum fallacibus et insidiosis accessibus
affligeret antehac navigantes discriminibus plurimis, excogitavit in portu Cleopatra
turrim excelsam, quae <placeName>Pharos</placeName> a loco ipso cognominatur, praelucendi navibus nocturna
suggerens ministeria, cum quondam ex <placeName>Parthenio</placeName> pelago venientes vel Libyco per pandas
oras et patulas montium nullas speculas vel collium signa cernentes arenarum illisae
glutinosae mollitiae frangerentur.
<milestone unit="par" n="10"/>Haec eadem regina
heptastadium sicut vix credenda celeritate, ita magnitudine mira construxit ob causam
notam et necessariam.
Insula Pharos, ubi Protea cum phocarum gregibus diversatum
Homerus fabulatur inflatius, a civitatis litore mille passibus disparata Rhodiorum
erat obnoxia vectigali.
<milestone unit="par" n="11"/>Quod cum inde quidam nimium
quantum petituri venissent, femina callida semper in fraudes sollemnium specie
feriarum isdem publicanis secum ad suburbana perductis opus iusserat irrequietis
laboribus consummari et septem diebus totidem stadia molibus iactis in mari solo
propinquante terrae sunt vindicata; equoque cum vehiculo ingressa
<supplied><gap/></supplied>erat, Rhodios insularum non continentis portorium
flagitantes. 
<milestone unit="par" n="12"/>His accedunt altis sufflata fastigiis
templa, inter quae eminet Serapeum, quod licet minuatur exilitate verborum, atriis
tamen columnariis amplissimis et spirantibus signorum figmentis et reliqua operum
multitudine ita est exornatum, ut post Capitolium, quo se venerabilis <placeName>Roma</placeName> in aeternum
attollit, nihil orbis terrarum ambitiosius cernat.
<milestone unit="par" n="13"/>In 
quo duo bibliothecae fuerunt inaestimabiles et loquitur monumentorum veterum concinens
fides septingenta voluminum milia Ptolomaeis regibus vigiliis intentis composita bello
Alexandrino, dum diripitur civitas, sub dictatore Caesare conflagrasse.
<milestone unit="par" n="14"/><placeName>Canopus</placeName> inde duodecimo disiungitur lapide, quem, ut priscae
memoriae tradunt, Menelai gubernator sepultus ibi cognominavit.
Amoenus impendio locus
et diversoriis laetis exstructus, auris et salutari temperamento perflabilis ita, ut
extra mundum nostrum morari se quisquam arbitretur in illis tractibus agens, cum saepe
aprico spiritu immurmurantes audierit ventos.
<milestone unit="par" n="15"/>Sed 
<placeName>Alexandria</placeName> ipsa non sensim ut aliae urbes, sed inter initia prima aucta per spatiosos
ambitus internisque seditionibus diu aspere fatigata, ad ultimum multis post annis
Aureliano imperium agente civilibus iurgiis ad certamina interneciva prolapsis
dirutisque moenibus amisit regionum maximam partem, quae <placeName>Bruchion</placeName> appellabatur,
diuturnum praestantium hominum domicilium.
<milestone unit="par" n="16"/>Vnde 
Aristarchus grammaticae rei dumis excellens et Herodianus artium minutissimus
sciscitator et Saccas Ammonius Plotini magister aliique plurimi scriptores multorum in
litteris nobilium studiorum, inter quos Chalcenterus eminuit Didymus multiplicis
scientiae copia memorabilis, qui in illis sex libris, ubi nonnumquam imperfecte
Tullium reprehendit, sillographos imitatus, scriptores maledicos, iudicio doctarum
aurium incusatur ut immania frementem leonem trepidulis vocibus canis catulus longius
circumlatrans. 
<milestone unit="par" n="17"/>Et quamquam veteres cum his, quorum
memini, floruere complures, tamen ne nunc quidem in eadem urbe doctrinae variae
silent; nam et disciplinarum magistri quodammodo spirant et nudatur ibi geometrico
radio, quidquid reconditum latet, nondumque apud eos penitus exaruit musica nec
harmonica conticuit et recalet apud quosdam adhuc licet raros consideratio mundani
motus et siderum doctique sunt alii numeros; pauci super his scientiam callent, quae
fatorum vias ostendit.
<milestone unit="par" n="18"/>Medicinae autem, cuius in hac
vita nostra nec parca nec sobria desiderantur adminicula crebra, ita studia augentur
in dies, ut, licet opus ipsum redoleat, pro omni tamen experimento sufficiat medico ad
commendandam artis auctoritatem, <placeName>Alexandriae</placeName> si se dixerit eruditum.
<milestone unit="par" n="19"/>Et haec quidem hactenus.
Sed si intellegendi divini editionem
multiplicem et praesensionum originem mente vegeta quisquam voluerit,replicata per
mundum omnem inveniet mathemata huiusmodi ab Aegypto circumlata,

<milestone unit="par" n="20"/>ubi primum homines longe ante alios ad varia religionum incunabula, ut
dicitur, pervenerunt et initia prima sacrorum caute tuentur condita scriptis arcanis.
<milestone unit="par" n="21"/>Hac institutus prudentia Pythagoras colens secretius
deos, quidquid dixit aut voluit, auctoritatem esse instituit ratam et femur suum
aureum apud <placeName>Olympiam</placeName> saepe monstrabat et cum aquila colloquens subinde visebatur.
<milestone unit="par" n="22"/>Hinc Anaxagoras lapides e caelo lapsuros et putealem
limum contrectans tremores futuros praedixerat terrae.
Et Solon sententiis adiutus
Aegypti sacerdotum latis iusto moderamine legibus Romano quoque iuri maximum addidit
firmamentum. 
Ex his fontibus per sublimia gradiens sermonum amplitudine Iovis aemulus
Platon visa <placeName>Aegypto</placeName> militavit sapientia gloriosa.
<milestone unit="par" n="23"/>Homines autem Aegyptii plerique suffusculi sunt et atrati magisque maestiores,
gracilenti et aridi, ad singulos motus excandescentes, controversi et reposcones
acerrimi. 
Erubescit apud eos, si qui non infitiando tributa plurimas in corpore
vibices ostendat.
Et nulla tormentorum vis inveniri adhuc potuit, quae obdurato illius
tractus latroni invito elicere potuit, ut nomen proprium dicat.
<milestone unit="par" n="24"/>Id autem notum est, ut annales veteres monstrant, quod <placeName>Aegyptus</placeName> omnis sub
amicis erat antea regibus, sed superatis apud <placeName>Actium</placeName> bello navali Antonio et Cleopatra
provinciae nomen accepit ab Octaviano Augusto possessa.
Aridiorem <placeName>Libyam</placeName> supremo
Apionos regis consecuti sumus arbitrio, <placeName>Cyrenas</placeName> cum residuis civitatibus <placeName>Libyae</placeName>
Pentapoleos Ptolemaei liberalitate suscepimus.
Evectus longius ad ordinem remeabo
coeptorum. 
<lb/></p>
            </div>
            </div>
            <div type="lib" n="XXIII">
             <head>MARCELLINI HISTORIAE LIBER XXIII </head>
             <div type="cap" n="1">
              <p>
               <milestone unit="par" n="1"/>Haec eo anno, ut praetereamus negotiorum minutias,
agebantur. 
Iulianus vero iam ter consul ascito in collegium trabeae Sallustio
praefecto per <placeName>Gallias</placeName> quater ipse amplissimum inierat magistratum.
Et videbatur novum
adiunctum esse Augusto privatum, quod post Diocletianum et Aristobulum nullus
meminerat gestum.
<milestone unit="par" n="2"/>Et licet accidentium varietatem
sollicita mente praecipiens multiplicatos expeditionis apparatus flagranti studio
perurgeret, diligentiam tamen ubique dividens imperiique sui memoriam magnitudine
operum gestiens propagare ambitiosum quondam apud <placeName>Hierosolyma</placeName> templum, quod post
multa et interneciva certamina obsidente Vespasiano posteaque Tito aegre est
oppugnatum, instaurare sumptibus cogitabat immodicis negotiumque maturandum Alypio
dederat Antiochensi, qui olim Britannias curaverat pro praefectis.
<milestone unit="par" n="3"/>Cum itaque rei idem fortiter instaret Alypius iuvaretque
provinciae rector, metuendi globi flammarum prope fundamenta crebris assultibus
erumpentes fecere locum exustis aliquotiens operantibus inaccessum hocque modo
elemento destinatius repellente cessavit inceptum.
<milestone unit="par" n="4"/>Isdem diebus legatos ad se missos ab urbe aeterna, clare natos meritisque probabilis
vitae compertos, imperator honoribus diversis affecit.
Et Apronianum <placeName>Romae</placeName> decrevit
esse praefectum, Octavianum proconsulem Africae, Venusto vicariam commisit Hispaniae,
Rufinum Aradium comitem orientis in locum avunculi sui Iuliani recens defuncti
provexit. 
<milestone unit="par" n="5"/>Quibus ut convenerat ordinatis terrebatur
omine quodam, ut docuit exitus, praesentissimo.
Felice enim largitionum comite
profluvio sanguinis repente exstincto eumque comite Iuliano secuto vulgus publicos
contuens titulos Felicem Iulianum Augustumque pronuntiabat.
<milestone unit="par" n="6"/>Praecesserat aliud saevum; namque kalendis ipsis Ianuariis ascendente eo
gradile Genii templum e sacerdotum consortio quidam ceteris diuturnior nullo pulsante
repente concidit animamque insperato casu efflavit, quod astantes, incertum per
imperitiam an adulandi cupiditate, memorabant consulum seniori portendi, nimirum
Sallustio, sed, ut apparuit, non aetati, sed potestati maiori interitum propinquare
monstrabatur. 
<milestone unit="par" n="7"/>Super his alia quoque minora signa
subinde, quod acciderat, ostendebant.
Inter ipsa enim exordia procinctus Parthici
disponendi nuntiatum est <placeName>Constantinopolim</placeName> terrae pulsu vibratam; quod horum periti
minus laetum esse pronuntiabant aliena pervadere molienti rectori ideoque
intempestivo conatu desistere suadebant ita demum haec et similia contemni oportere
firmantes, cum irruentibus armis externis lex una sit et perpetua salutem omni
ratione defendere nihil remittente vi mortis.
Isdem diebus nuntiatum est ei per
litteras <placeName>Romae</placeName> super hoc bello libros Sibyllae consultos, ut iusserat, imperatorem eo
anno discedere a limitibus suis aperto prohibuisse responso.
<lb/></p>
             </div>
             <div type="cap" n="2">
              <p>
               <milestone unit="par" n="1"/>Inter haec tamen legationes gentium plurimarum auxilia
pollicentium liberaliter susceptae remittebantur speciosa fiducia principe
respondente nequaquam decere adventiciis adiumentis rem vindicari Romanam, cuius
opibus foveri conveniret amicos et socios, si auxilium eos adegerit necessitas
implorare. 
<milestone unit="par" n="2"/>Solum Arsacem monuerat, <placeName>Armeniae</placeName> regem, ut
collectis copiis validis iubenda opperiretur, quo tenderet, quid deberet urguere,
propere cogniturus.
Proinde cum primam consultae rationes copiam praebuissent, rumore
praecurso hostiles occupare properans terras nondum adulto vere missa per militares
numeros expeditionali tessera cunctos transire iussit <placeName>Euphraten</placeName>.
<milestone unit="par" n="3"/>Quo comperto omnes evolant ex hibernis transmissique, ut textus
docebat scriptorum, dispersi per stationes varias adventum principis exspectabant.
Ipse autem <placeName>Antiochiam</placeName> egressurus Heliopoliten quendam Alexandrum Syriacae
iurisdictioni praefecit, turbulentum et saevum; dicebatque non illum meruisse, sed
Antiochensibus avaris et contumeliosis huiusmodi iudicem convenire.
<milestone unit="par" n="4"/>Cumque eum profecturum deduceret multitudo promiscua itum felicem
reditumque gloriosum exoptans oransque, ut deinde placabilis esset et lenior, nondum
ira, quam ex compellationibus et probris conceperat, emollita loquebatur asperius se
eos asserens postea non visurum.
<milestone unit="par" n="5"/>Disposuisse enim
aiebat hiemandi gratia per compendiariam viam consummato procinctu Tarsum <placeName>Ciliciae</placeName>
reversurum scripsisseque ad Memorium praesidem, ut in eadem urbe cuncta usui congrua
pararentur. 
Et hoc haud diu postea contigit.
Corpus namque eius illuc relatum
exsequiarum humili pompa in suburbano sepultum est, ut ipse mandarat.
<milestone unit="par" n="6"/>Iamque apricante caelo tertium nonas Martias profectus <placeName>Hierapolim</placeName>
solitis itineribus venit.
Vbi cum introiret civitatis capacissimae portas, sinistra
porticus subito lapsa subter tendentes quinquaginta milites exceptis plurimis
vulneratis tignorum tegularumque pondere magno collisit.
<milestone unit="par" n="7"/> Vnde contractis copiis omnibus Mesopotamiam propere signa commovit, ut fama de se
               nulla praeversa – id enim curatius observarat – improvisus Assyrios occuparet.
               Denique cum exercitu et Scytharum auxiliis Euphrate navali ponte transmisso venit ad
               Batnas, municipium Osdroenae, ibique illaetabile portentum offendit. <milestone unit="par" n="8"/> Cum enim calonum frequens multitudo ad suscipiendum consuete
               pabulum prope acervum palearum stetisset impendio celsum – hoc enim modo per regiones
               illas tales species construuntur – rapientibus multis quassata congeries inclinata
               est parique exitio quinquaginta obruit homines mole maxima ruinarum <lb/></p>
             </div>
             <div type="cap" n="3">
              <p>
               <milestone unit="par" n="1"/>Maestus exinde digressus venit cursu propero Carrhas,
antiquum oppidum, Crassorum et Romani exercitus aerumnis insigne.
Vnde duae ducentes
Persidem viae regiae distinguntur, laeva per <placeName>Adiabenam</placeName> et Tigridem, dextra per
<placeName>Assyrios</placeName> et <placeName>Euphraten</placeName>.
<milestone unit="par" n="2"/>Ibi moratus aliquot dies, dum
necessaria parat et Lunae, quae religiose per eos colitur tractus, ritu locorum fert
sacra, dicitur ante aras nullo arbitrorum admisso occulte paludamentum purpureum
propinquo suo tradidisse Procopio mandasseque arripere fidentius principatum, si se
interisse didicerit apud Parthos.
<milestone unit="par" n="3"/>Hic Iuliani
quiescentis animus agitatus insomniis eventurum triste aliquid praesagibat.
Quocirca 
et ipse et visorum interpretes praesentia contemplantes diem secutum, qui erat
quartum decimum kalendas Apriles, observari debere pronuntiabant.
Verum ut compertum
est postea, hac eadem nocte Palatini Apollinis templum praefecturam regente Aproniano
in urbe conflagravit aeterna, ubi, ni multiplex iuvisset auxilium, etiam Cumana
carmina consumpserat magnitudo flammarum.
<milestone unit="par" n="4"/>Post quae ita
digesta agmina et commeatus omnis generis disponenti imperatori procursatorum adventu
anhelantium etiamtum indicatur equestres hostium turmas vicino limite quodam perrupto
avertisse subito praedas.
<milestone unit="par" n="5"/>Cuius atrocitate mali
perculsus ilico, ut ante cogitaverat, triginta milia lectorum militum eidem commisit
Procopio iuncto ad parilem potestatem Sebastiano comite ex duce Aegypti isdemque
praecepit, ut intra Tigridem interim agerent vigilanter omnia servaturi, nequid
inopinum ex incauto latere oreretur, qualia multa saepe didicerat evenisse,
mandabatque eis, ut, si fieri potius posset, regi sociarentur Arsaci cumque eo per
<placeName>Corduenam</placeName> et Moxoenam <placeName>Chiliocomo</placeName> uberi <placeName>Mediae</placeName> tractu partibusque aliis praestricto
cursu vastatis apud <placeName>Assyrios</placeName> adhuc agenti sibi concurrerent necessitatum articulis
affuturi. 
<milestone unit="par" n="6"/>His ita ordinatis ipse exitu simulato per
Tigrim, quod iter etiam re cibaria de industria iusserat instrui, flexit dextrorsus
et quieta nocte emensa mane iumentum, quo veheretur, ex usu poposcit oblatusque ei
equus Babylonius nomine ictu torminis consternatus, dum dolorum impatiens volvitur,
auro lapillisque ornamenta distincta conspersit.
Quo ostento laetior exclamavit
plaudentibus proximis Babylona humi procidisse ornamentis omnibus spoliatam.
<milestone unit="par" n="7"/>Et paulisper detentus, ut omen per hostias litando
firmaret, <placeName>Davanam</placeName> venit castra praesidiaria, unde ortus <placeName>Belias</placeName> fluvius funditur in
<placeName>Euphraten. </placeName>
Hic corporibus cibo curatis et quiete postridie ventum est ad Callinicum,
munimentum robustum et commercandi opimitate gratissimum, ubi diem sextum kalendas,
quo <placeName>Romae</placeName> Matri deorum pompae celebrantur annales et carpentum, quo vehitur
simulacrum, Almonis undis ablui perhibetur, sacrorum sollemnitate prisco more
completa somno per otium capto exsultans pernoctavit et laetus.
<milestone unit="par" n="8"/>Luce vero secuta profectus exinde per supercilia riparum fluvialium aquis
adolescentibus undique convenis cum armigera gradiens manu in statione quadam sub
pellibus mansit; ubi Saracenarum reguli gentium genibus supplices nixi oblata ex auro
corona tamquam mundi nationumque suarum dominum adorarunt suscepti gratanter ut ad
furta bellorum appositi.
<milestone unit="par" n="9"/>Dumque hos alloquitur, Xerxis
illius potentissimi regis instar classis advenit tribuno Constantiano cum comite
Lucilliano ductante, quae latissimum flumen <placeName>Euphraten</placeName> artabant.
In qua mille erant
onerariae naves ex diversa trabe confectae commeatus abunde ferentes et tela et
obsidionales machinas, quinquaginta aliae bellatrices totidemque ad compaginandos
necessariae pontes.
<lb/></p>
             </div>
             <div type="cap" n="4">
              <p>
               <milestone unit="par" n="1"/>Re ipsa admoneor breuiter, quantum mediocre potest
ingenium, haec instrumentorum genera ignorantibus circumscripte monstrare; et
ballistae figura docebitur prima.
<milestone unit="par" n="2"/>Ferrum inter axiculos
duos firmum compaginatur et vastum in modum regulae maioris extentum, cuius ex
volumine tereti, quod in medio pars polita componit, quadratus eminet stilus
extentius recto canalis angusti meatu cavatus et hac multiplici chorda nervorum
tortilium illigatus.
Eique cochleae duo ligneae coniunguntur aptissime, quarum prope
unam assistit artifex contemplabilis et subtiliter apponit in temonis cavamine
sagittam ligneam spiculo maiore conglutinatam hocque facto hinc inde validi iuvenes
versant agiliter rotabilem flexum.
<milestone unit="par" n="3"/>Cum ad extremitatem
nervorum acumen venerit summum, percita interno pulsu a ballista ex oculis avolat
interdum nimio ardore scintillans et evenit saepius, ut, antequam telum cernatur,
dolor letale vulnus agnoscat.
<milestone unit="par" n="4"/>Scorpionis autem, quem
appellant nunc onagrum, huiusmodi forma est.
Dolantur axes duo quernei vel ilicei
curvanturque mediocriter, ut prominere videantur in gibbas, hique in modum
serratoriae machinae conectuntur ex utroque latere patentius perforati, quos inter
per cavernas funes colligantur robusti compagem, ne dissiliat, continentes.
<milestone unit="par" n="5"/>Ab hac medietate restium ligneus stilus exsurgens
obliquus et in modum iugalis temonis erectus ita nervorum nodulis implicatur, ut
altius tolli possit et inclinari, summitatique eius unci ferrei copulantur, e quibus
pendet stuppea vel ferrea funda, cui ligno fulmentum prosternitur ingens, cilicium
paleis confertum minutis validis nexibus illigatum et locatum super congestos
caespites vel latericios aggeres.
Nam muro saxeo huiusmodi moles imposita disiectat,
quidquid invenerit, subter concussione violenta, non pondere.
<milestone unit="par" n="6"/>Cum igitur ad concertationem ventum fuerit, lapide rotundo fundae imposito
quaterni altrinsecus iuvenes repagula, quibus incorporati sunt funes, explicantes
retrorsus stilum paene supinum inclinant.
Itaque demum sublimis astans magister
claustrum, quod totius operis continet vincula, reserat malleo forti perculsum, unde
absolutus ictu volucri stilus et mollitudine offensus cilicii saxum contorquet,
quidquid incurrerit, collisurum.
<milestone unit="par" n="7"/>Et tormentum quidem
appellatur ex eo, quod omnis explicatio torquetur, scorpio autem, quoniam aculeum
desuper habet erectum, cui etiam onagri vocabulum indidit aetas novella ea re, quod
asini feri, cum venatibus agitantur, ita eminus lapides post terga calcitrando
emittunt, ut perforent pectora sequentium aut perfractis ossibus capita ipsa
displodant. 
<milestone unit="par" n="8"/>Hinc ad arietem veniemus.
Eligitur abies
vel ornus excelsa, cuius summitas duro ferro concluditur et prolixo, arietis
efficiens prominulam speciem, quae forma huic machinamento vocabulum indidit, et sic
suspensa utrimque transversis asseribus et ferratis quasi ex lance vinculis trabis
alterius continetur, eamque quantum mensurae ratio patitur multitudo retro repellens
rursus ad obvia quaeque rumpenda protrudit ictibus validissimis instar assurgentis et
cedentis cornuti, qua crebritate velut reciproci fulminis impetu aedificiis scissis
in rimas concidunt structurae laxatae murorum.
<milestone unit="par" n="9"/>Hoc 
genere operis, si fuerit exserto vigore discussum, nudatis defensoribus ideoque
solutis obsidiis civitates munitissimae recluduntur.
<milestone unit="par" n="10"/>Pro his arietum meditamentis iam crebritate despectis conditur machina scriptoribus
historicis nota, quam helepolin Graeci cognominamus.
Cuius opera diuturna Demetrius,
Antigoni filius regis, <placeName>Rhodo</placeName> aliisque urbibus oppugnatis Poliorcetes est appellatus.
<milestone unit="par" n="11"/>Aedificatur autem hoc modo: testudo compaginatur
immanis axibus roborata longissimis ferreisque clavis aptata et contegitur coriis
bubulis virgarumque recenti textura atque limo asperguntur eius suprema, ut flammeos
detrectet et missiles casus.
<milestone unit="par" n="12"/>Conseruntur autem eius
frontalibus trisulcae cuspides praeacutae ponderibus ferreis graves, qualia nobis
pictores ostendunt fulmina vel fictores, ut, quidquid petierit, aculeis exsertis
abrumpat. 
<milestone unit="par" n="13"/>Hanc ita validam molem rotis et funibus
regens numerosus intrinsecus miles languidiori murorum parti viribus admovet concitis
et, nisi desuper propugnantium valuerint vires, collisis parietibus aditus patefacit
ingentes. 
<milestone unit="par" n="14"/>Malleoli autem, teli genus, figurantur hac
specie: sagitta est cannea inter spiculum et harundinem multifido ferro coagmentata,
quae in muliebris coli formam, quo nentur lintea stamina, concavatur ventre
subtiliter et plurifariam patens atque in alveo ipso ignem cum aliquo suscipit
alimento. 
<milestone unit="par" n="15"/> Et si emissa lentius arcu invalido – arcus
               ictu enim rapidiore exstinguitur – haeserit usquam, tenaciter cremat aquisque
               conspersa acriores excitat aestus incendiorum nec remedio ullo quam superiacto
               pulvere consopitur. Hactenus de instrumentis muralibus, e quibus pauca sunt dicta.
               Nunc ad rerum ordinem revertamur. <lb/></p>
             </div>
             <div type="cap" n="5">
              <p>
               <milestone unit="par" n="1"/>Ascitis Saracenorum auxiliis, quae animis obtulere
promptissimis, tendens imperator agili gradu Cercusium principio mensis Aprilis
ingressus est, munimentum tutissimum et fabre politum.
Cuius moenia <placeName>Abora</placeName> et
<placeName>Euphrates</placeName> ambiunt flumina velut spatium insulare fingentes.
<milestone unit="par" n="2"/>Quod Diocletianus exiguum ante hoc et suspectum muris turribusque
circumdedit celsis, cum in ipsis barbarorum confiniis interiores limites ordinaret,
documento 
<supplied><gap/></supplied>per <placeName>Syriam</placeName> Persae ita, ut paucis ante annis cum
magnis provinciarum contigerat damnis.
<milestone unit="par" n="3"/>Namque cum
<placeName>Antiochiae</placeName> in alto silentio scaenicis ludis mimus cum uxore immissus e medio sumpta
quaedam imitaretur populo venustate attonito, coniunx "nisi somnus est", inquit, "en
Persae", et retortis plebs universa cervicibus exacerbantia in se tela declinans
spargitur passim.
Ita civitate incensa et obtruncatis pluribus, qui pacis more
palabantur effusius, incensisque locis finitimis et vastatis onusti praeda hostes ad
sua remearunt innoxii Mariade vivo exusto, qui eos ad suorum interitum civium duxerat
inconsulte. 
Et haec quidem Gallieni temporibus evenerunt.
<milestone unit="par" n="4"/>Iulianus vero dum moratur apud Cercusium, ut per navalem <placeName>Aborae</placeName> pontem exercitus
et omnes sequellae transirent, litteras tristes Sallusti Galliarum praefecti suscepit
orantis suspendi expeditionem in Parthos obtestantisque, ne ita intempestive nondum
pace numinum exorata irrevocabile subiret exitium.
<milestone unit="par" n="5"/>Posthabito tamen suasore cautissimo fidentius ultra tendebat, quoniam nulla vis
humana vel virtus meruisse umquam potuit, ut quod praescripsit fatalis ordo non fiat.
Statimque transgressus pontem avelli praecepit, ne qui militum ab agminibus propriis
revertendi fiducia remaneret.
<milestone unit="par" n="6"/>Pari sorte hic quoque
omen illaetabile visum est apparitoris cuiusdam cadaver extentum carnificis manu
deleti, quem praefectus Salustius praesens ea re supplicio capitali damnarat, quod
intra praestitutum diem alimentorum augmentum exhibere pollicitus casu impediente
frustratus est.
Sed miserando homine trucidato postridie advenit, ut ille promiserat,
alia classis abunde vehens annonam.
<milestone unit="par" n="7"/>Profecti exinde
Zaithan venimus locum, qui olea arbor interpretatur.
Hic Gordiani imperatoris longe
conspicuum vidimus tumulum, cuius actus a pueritia prima exercituumque felicissimos
ductus et insidiosum interitum digessimus tempore competenti.
<milestone unit="par" n="8"/>Vbi cum pro ingenita pietate consecrato principi parentasset pergeretque ad
Duram, desertum oppidum, procul militarem cuneum conspicatus stetit immobilis eique
dubitanti, quid ferrent, offertur ab eis immanissimi corporis leo, cum aciem peteret
multiplici telorum iactu confossus.
Quo omine velut certiore iam spe status
prosperioris elatus exsultantius cedebat, sed incerto flatu fortunae aliorsum
prorupit eventus.
Obitus enim regis portendebatur, sed cuius, erat incertum.
<milestone unit="par" n="9"/>Nam et oracula dubia legimus, quae non nisi casus
discrevere postremi, ut fidem vaticinii Delphici, quae post Halyn flumen transmissum
maximum regnum deiecturum praedixerat Croesum, et aliam, quae Atheniensibus ad
certandum contra Medos oblique destinaverat mare, sortemque his posteriorem, veram
quidem, sed non minus ambiguam: aio te Aeacida Romanos vincere posse.
<milestone unit="par" n="10"/>Etrusci tamen haruspices, qui comitabantur gnaros prodigialium
rerum, cum illis procinctum hunc saepe arcentibus non crederetur, prolatis libris
exercitualibus ostendebant signum hoc esse prohibitorium principique aliena licet
iuste invadenti contrarium.
<milestone unit="par" n="11"/>Sed calcabantur
philosophis refragantibus, quorum reverenda tunc erat auctoritas errantium subinde et
in parum cognitis perseverantium diu.
Etenim ut probabile argumentum ad fidem
implendam scientiae suae id praetendebant, quod et Maximiano antehac Caesari cum
Narseo Persarum rege iam congressuro itidem leo et aper ingens trucidati simul oblati
sunt, et superata gente discessit incolumis illo minime contemplato, quod aliena
petenti portendebatur exitium et Narseus primus <placeName>Armeniam</placeName> Romano iuri obnoxiam
occuparat. 
<milestone unit="par" n="12"/>Secuto itidem die, qui erat septimum idus
Apriles, sole vergente iam in occasum ex parva nubicula subito aere crassato usus
adimitur lucis et post minacem tonitruum crebritatem et fulgorum Iovianus nomine
miles ex caelo tactus cum duobus equis concidit, quos potu satiatos a flumine
reducebat. 
<milestone unit="par" n="13"/>Eoque viso harum rerum interpretes
arcessiti interrogatique etiam id vetare procinctum fidentius affirmabant fulmen
consiliarium esse monstrantes; ita enim appellantur, quae dissuadent aliquid fieri
vel suadent.
Ideoque hoc nimis cavendum, quod militem celsi nominis cum bellatoriis
iumentis exstinxit, et hoc modo contacta loca nec intueri nec calcari debere
fulgurales pronuntiant libri.
<milestone unit="par" n="14"/>Contra philosophi
candorem ignis sacri repente conspecti nihil significare aiebant, sed esse acrioris
spiritus cursum ex aethere aliqua vi ad inferiora detrusum aut, si exinde
praenoscitur aliquid, incrementa claritudinis imperatori portendi gloriosa coeptanti,
cum constet flammas suapte natura nullo obstante ad sublimia convolare.
<milestone unit="par" n="15"/>Fracto igitur, ut ante dictum est, ponte cunctisque transgressis
imperator antiquissimum omnium ratus est militem alloqui sui rectorisque fiducia
properantem intrepide.
Signo itaque per lituos dato, cum centuriae omnes et cohortes
et manipuli convenissent, ipse aggere glebali assistens coronaque celsarum
circumdatus potestatum talia ore sereno disservit favorabilis studio concordi
cunctorum: 

<milestone unit="par" n="16"/>"Contemplans maximis viribus et alacritate
vos vigere, fortissimi milites, contionari disposui docturus ratione multiplici non
nunc primitus, ut maledici mussitant, Romanos penetrasse regna Persidis.
Namque ut
Lucullum transeam vel Pompeium, qui per Albanos et Massagetas, quos Alanos nunc
appellamus, hac quoque natione perrupta vidit <placeName>Caspios</placeName> lacus, Ventidium novimus Antoni
legatum strages per hos tractus innumeras edidisse.
<milestone unit="par" n="17"/>Sed ut a vetustate discedam, haec, quae tradidit recens memoria, replicabo.
Traianus 
et Verus, Severus hinc sunt digressi victores et tropaeati redissetque pari splendore
iunior Gordianus, cuius monumentum nunc vidimus honorate, apud <placeName>Resainan</placeName> superato
fugatoque rege Persarum, ni factione Philippi praefecti praetorio sceleste iuvantibus
paucis in hoc, ubi sepultus est, loco vulnere impio cecidisset.
Nec erravere diu
manes eius inulti, quod veluti librante iustitia omnes, qui in eius


<supplied><gap/></supplied>conspiravere, cruciabilibus interiere suppliciis.
<milestone unit="par" n="18"/>Et illos quidem voluntas ad altiora propensiores
subire impulit facinora memoranda, nos vero miseranda recens captarum urbium et
inultae caesorum exercituum umbrae et damnorum magnitudines castrorumque amissiones
ad haec, quae proposuimus, hortantur votis omnium sociis, ut medeamur praeteritis et
honorata huius lateris securitate re publica, quae de nobis magnifice loquatur
posteritas, relinquamus.
<milestone unit="par" n="19"/>Adero ubique vobis adiumento
numinis sempiterni, imperator et antesignanus et conturmalis ominibus secundis, ut
reor. 
At si fortuna versabilis in pugna me usquam fuderit, mihi vero pro Romano orbe
memet vovisse sufficiet ut Curtii Muciique veteres et clara prosapia Deciorum.
Abolenda nobis natio molestissima, cuius in gladiis nondum nostrae propinquitatis
exaruit cruor.
<milestone unit="par" n="20"/>Plures absumptae sunt maioribus nostris
aetates, ut interirent radicitus, quae vexabant.
Devicta est perplexo et diuturno
Marte Carthago, sed eam dux inclutus timuit superesse victoriae.
Evertit funditus
Numantiam Scipio post multiplices casus obsidionis emensos.
Fidenas, ne imperio
subcrescerent aemulae, <placeName>Roma</placeName> subvertit, et Faliscos ita oppressit et Veios et suadere
nobis laborat monumentorum veterum fides, ut has civitates aliquando valuisse
credamus. 
<milestone unit="par" n="21"/>Haec ut antiquitatum peritus exposui;
superest, ut aviditate rapiendi posthabita, quae insidiatrix saepe Romani militis
fuit, quisque agmini cohaerens incedat, cum ad necessitatem congrediendi fuerit
ventum signa propria secuturus sciens, quod, si remanserit usquam, exsectis cruribus
relinquetur. 
Nihil enim praeter dolos et insidias hostium vereor nimium callidorum.
<milestone unit="par" n="22"/>Ad summam polliceor universis rebus post haec
prospere mitigatis absque omni praerogativa principum, qui, quod dixerint vel
censuerint, pro potestate auctoritatis iustum esse existimant, rationem me recte
consultorum vel secus, si quis exegerit, redditurum.
<milestone unit="par" n="23"/>Quocirca erigite iam nunc, quaeso, erigite animos vestros multa praesumentes et bona
aequata sorte nobiscum, quidquid occurrerit, difficile subituri et coniectantes
aequitati semper solere iungi victoriam."
<milestone unit="par" n="24"/>Conclusa 
oratione ad hunc gratissimum finem ductoris gloria proeliator miles exsultans speque
prosperorum elatior sublatis altius scutis nihil periculosum fore vel arduum
clamitabat sub imperatore plus sibi laboris quam gregariis indicente.
<milestone unit="par" n="25"/>Maxime omnium id numeri Gallicani fremitu laetiore monstrabant
memores aliquotiens eo ductante perque ordines discurrente cadentes vidisse gentes
aliquas, alias supplicantes.
<lb/></p>
             </div>
             <div type="cap" n="6">
              <p>
               <milestone unit="par" n="1"/>Res adigit huc prolapsa ut in excessu celeri situm
monstrare Persidis descriptionibus gentium curiose digestis, in quibus aegre vera
dixere paucissimi.
Quod autem erit paulo prolixior textus, ad scientiam proficiet
plenam. 
Quisquis enim affectat nimiam brevitatem, ubi narrantur incognita, non quid
signatius explicet, sed quid debeat praeteriri scrutatur.
<milestone unit="par" n="2"/>Hoc regnum quondam exiguum multisque antea nominibus appellatum ob causas, quas
saepe rettulimus, cum apud <placeName>Babylona</placeName> Magnum fata rapuissent Alexandrum, in vocabulum
Parthi concessit Arsacis, obscure geniti, latronum inter adolescentiae rudimenta
ductoris, verum paulatim in melius mutato proposito clarorum contextu factorum aucti
sublimius. 
<milestone unit="par" n="3"/>Qui post multa gloriose et fortiter gesta
superato Nicatore Seleuco, eiusdem Alexandri successore, cui victoriarum crebritas
hoc indiderat cognomentum, praesidiisque Macedonum pulsis ipse tranquillius agens
temperator oboedientium fuit et arbiter lenis.
<milestone unit="par" n="4"/>Denique 
post finitima cuncta vi vel aequitatis consideratione vel metu subacta civitatum et
castrorum castellorumque munimentis oppleta Perside assuefactaque timori esse accolis
omnibus, quos antea formidabat, medium ipse agens cursum aetatis placida morte
decessit. 
Certatimque summatum et vulgi sententiis concinentibus astris, ut ipsi
existimant, ritus sui consecratione permixtus est omnium primus.
<milestone unit="par" n="5"/>Vnde ad id tempus reges eiusdem gentis praetumidi appellari se
patiuntur <placeName>Solis</placeName> fratres et Lunae, utque imperatoribus nostris Augusta nuncupatio
amabilis est et optata, ita regibus Parthicis, abiectis et ignobilibus antea,
incrementa dignitatum felicibus Arsacis auspiciis accessere vel maxima.
<milestone unit="par" n="6"/>Quam ob rem numinis eum vice venerantur et colunt eo usque
propagatis honoribus, ut ad nostri memoriam non nisi Arsacides, si sit usquam, in
suscipiendo regno cunctis anteponatur et in qualibet civili concertatione, quae
assidue apud eos eveniunt, velut sacrilegium quisque caveat, ne dextra sua Arsaciden
arma gestantem feriat vel privatum.
<milestone unit="par" n="7"/>Satisque constat
hanc gentem regna populis vi superatis compluribus dilatasse ad usque Propontidem et
<placeName>Thracias</placeName>, sed alte spirantium ducum superbia licenter grassantium per longinqua
aerumnis maximis imminutam, primo per Cyrum, quem <placeName>Bospori</placeName> fretum cum multitudine
fabulosa transgressum ad internecionem delevit Tomyris, regina Scytharum, ultrix
acerrima filiorum,
<milestone unit="par" n="8"/>deinde cum Dareus posteaque Xerxes
Graeciam elementorum usu mutato aggressi cunctis paene copiis terra marique
consumptis vix ipsi tutum invenere discessum, ut bella praetereamus Alexandri ac
testamento nationem omnem in successoris unius iura translatam.
<milestone unit="par" n="9"/>Quibus peractis transcursisque temporibus longis sub consulibus et deinceps
in potestatem Caesarum redacta re publica nobiscum hae nationes subinde dimicarunt
paribusque momentis interdum, aliquotiens superatae nonnumquam abiere victrices.
<milestone unit="par" n="10"/>Nunc locorum situm, quantum ratio sinit, carptim
breviterque absolvam.
Hae regiones in amplitudines diffusae longas et latas ex omni
latere insulosum et celebre Persicum ambiunt mare, cuius ostia adeo esse perhibentur
angusta, ut ex Harmozonte, <placeName>Carmaniae</placeName> promunturio, contra oppositum aliud
promunturium, quod appellant incolae Maces, sine impedimento cernatur.
<milestone unit="par" n="11"/>Quibus angustiis permeatis, cum latitudo patuerit nimis extensa,
<unclear/>qua navigatio ad usque urbem Teredona porrigitur, ubi post iacturas
multiplices pelago miscetur <placeName>Euphrates</placeName>, omnisque sinus dimensione litorea in numerum
viginti milium stadiorum velut spatio detornato finitur, cuius per oras omnes
oppidorum est densitas et vicorum naviumque crebri discursus.
<milestone unit="par" n="12"/>Ergo permeatis angustiis ante dictis venitur ad <placeName>Carmaniae</placeName> sinum orienti
obiectum. 
Inde longo intervallo <placeName>Cantichus</placeName> nomine panditur sinus australis, haud
procul inde alius, quem vocant Chaliten, occiduo obnoxius sideri.
Hinc praestrictis
pluribus insulis, e quibus paucae sunt notae, Indorum mari iunguntur oceano, qui
ferventem solis exortum suscipit omnium primus, ipse quoque nimium calens.
<milestone unit="par" n="13"/>Vtque geographici stili formarunt, hac specie distinguitur omnis
circuitus ante dictus.
Ab arctoo cardine ad usque Caspias portas Cadusiis conterminat
et Scytharum gentibus multis et Arimaspis hominibus luscis et feris.
Ab occidua plaga
contingit <placeName>Armenios</placeName> et <placeName>Nifaten</placeName> et in Asia sitos Albanos, mare rubrum et Scenitas
Arabas, quos Saracenos posteritas appellavit; <placeName>Mesopotamiam</placeName> sub axe meridiali
despectat; orienti a fronte contrarius ad Gangen extenditur flumen, quod Indorum
intersecans terras in pelagus eiectatur australe.
<milestone unit="par" n="14"/>Sunt 
autem in omni Perside hae regiones maximae, quas vitaxae, id est magistri equitum,
curant et reges et satrapae, nam minores plurimas recensere difficile est et
superfluum: <placeName>Assyria</placeName>, Susiana, <placeName>Media</placeName>, Persis, <placeName>Parthia</placeName>, Carmania maior, Hyrcania,
Margiana, Bactriani, Sogdiani, Sacae, <placeName>Scythia</placeName> infra Imaum et ultra eundem montem
Serica, Aria, Paropanisadae, <placeName>Drangiana</placeName>, Arachosia et <placeName>Gedrosia</placeName>.
<milestone unit="par" n="15"/>Citra omnes propinqua est nobis <placeName>Assyria</placeName>, celebritate et magnitudine et
multiformi feracitate ditissima.
Quae per populos pagosque amplos diffusa quondam et
copiosa ad unum concessit vocabulum et nunc omnis appellatur <placeName>Assyria</placeName>, ubi inter
bacarum vulgariumque abundantiam frugum bitumen nascitur prope lacum nomine
Sosingiten, cuius alveo <placeName>Tigris</placeName> voratus fluensque subterraneus percursis spatiis
longis emergit.
<milestone unit="par" n="16"/>Hic et naphtha gignitur picea specie
glutinosa, similis ipsa quoque bitumini, cui etiam si avicula insederit brevis,
praepedito volatu submersa penitus evanescit.
Et cum hoc liquoris ardere coeperit
genus, nullum inveniet humana mens praeter pulverem exstinguendi commentum.
<milestone unit="par" n="17"/>In his pagis hiatus quoque conspicitur terrae, unde
halitus letalis exsurgens, quodcumque animal proxime steterit, odore gravi consumit.
Quae lues oriens a profundo quodam puteo, cum os eius excesserit latum, ante quam
sublimius vagaretur, terras circumsitas inhabitabiles acerbitate fecisset.
<milestone unit="par" n="18"/>Cuius simile foramen apud <placeName>Hierapolim</placeName> <placeName>Phrygiae</placeName> antehac, ut
asserunt aliqui, videbatur.
Vnde emergens itidem noxius spiritus perseveranti odore,
quidquid prope venerat, corrumpebat absque spadonibus solis, quod qua causa eveniat,
rationibus physicis permittatur.
<milestone unit="par" n="19"/>Apud Asbamaei quoque
Iovis templum in Cappadocia, ubi amplissimus ille philosophus <placeName>Apollonius</placeName> traditur
natus, prope oppidum <placeName>Tyana</placeName> stagno effluens fons cernitur, qui magnitudine aquarum
inflatus seseque resorbens numquam extra margines intumescit.
<milestone unit="par" n="20"/>Intra hunc circumitum <placeName>Adiabena</placeName> est <placeName>Assyria</placeName> priscis temporibus vocitata
longaque assuetudine ad hoc translata vocabulum ea re, quod inter Onam et Tigridem
sita navigeros fluvios adiri vado numquam potuit; transire enim diabenin dicimus
Graeci. 
<milestone unit="par" n="21"/>Et veteres quidem hoc arbitrantur, nos autem
didicimus, quod in his terris amnes sunt duo perpetui, quos transiimus, <placeName>Diabas</placeName> et
Adiabas, iunctis navalibus pontibus, ideoque intellegi <placeName>Adiabenam</placeName> cognominatam ut a
fluminibus maximis Aegyptos Homero auctore et India et Euphratensis ante hoc
<placeName>Commagena</placeName> itidemque <placeName>Hiberia</placeName> ex Hibero, nunc Hispania, et a Baeti amne insigni
provincia Baetica.
<milestone unit="par" n="22"/>In hac <placeName>Adiabena</placeName> Ninus est civitas,
quae olim Persidis regna possiderat, nomen <placeName>Nini</placeName> potentissimi quondam regis,
Semiramidis mariti, declarans et <placeName>Ecbatana</placeName> et <placeName>Arbela</placeName> et Gaugamela, ubi Dareum
Alexander post discrimina varia proeliorum incitato Marte prostravit.
<milestone unit="par" n="23"/> In omni autem Assyria multae sunt urbes. Inter quas Apamea
               eminet, Mesene cognominata, et Teredon et Apollonia et Vologessia hisque similes
               multae. Splendidissimae vero et pervulgatae hae solae sunt tres: Babylon, cuius
               moenia bitumine Semiramis struxit – arcem enim antiquissimus rex condidit Belus –, et
               Ctesiphon, quam Vardanes temporibus priscis instituit posteaque rex Pacorus incolarum
               viribus amplificatam et moenibus Graeco indito nomine Persidis effecit specimen
               summum, post hanc Seleucia, ambitiosum opus Nicatoris Seleuci. <milestone unit="par" n="24"/>Qua per duces Veri Caesaris, ut ante rettulimus, expulsata avulsum sedibus
simulacrum Comaei Apollinis perlatumque <placeName>Romam</placeName> in aede Apollinis Palatini deorum
antistites collocarunt.
Fertur autem, quod post direptum hoc idem figmentum incensa
civitate milites fanum scrutantes invenere foramen angustum, quo reserato, ut
pretiosum aliquid invenirent, ex adyto quodam concluso a Chaldaeorum arcanis labes
primordialis exsiluit, quae insanabilium vi concepta morborum eiusdem Veri Marcique
Antonini temporibus ab ipsis Persarum finibus ad usque <placeName>Rhenum</placeName> et <placeName>Gallias</placeName> cuncta
contagiis polluebat et mortibus.
<milestone unit="par" n="25"/>Hic prope Chaldaeorum
est regio, altrix philosophiae veteris, ut memorant ipsi, apud quos veridica
vaticinandi fides eluxit.
Perfluvnt autem has easdem terras potiores ante alios
amnes, hi, quos praediximus, et <placeName>Marses</placeName> et Flumen Regium et <placeName>Euphrates</placeName> cunctis
excellens. 
Qui tripertitus navigabilis per omnes est rivos insulasque circumfluens et
arva cultorum industria diligentius rigans vomeri et gignendis arbustis habilia
facit. 
<milestone unit="par" n="26"/>His tractibus Susiani iunguntur, apud quos non
multa sunt oppida.
Inter alia tamen eminet Susa, saepe domicilium regum, et <placeName>Arsiana</placeName>
et <placeName>Sele</placeName> et <placeName>Aracha</placeName>.
Cetera brevia sunt et obscura.
Fluvii vero multi per haec loca
discurrunt, quibus praestant <placeName>Oroates</placeName> et <placeName>Harax</placeName> et Mosaeus, per arenosas angustias,
quae a rubro prohibent Caspium mare, aequoream multitudinem inundantes.
<milestone unit="par" n="27"/>At in laeva <placeName>Media</placeName> confinis Hyrcano panditur mari.
Quam ante
regnum Cyri superioris et incrementa Persidos legimus Asiae reginam totius <placeName>Assyriis</placeName>
domitis, quorum plurimos pagos in <placeName>Agropatenae</placeName> vocabulum permutatos belli iure
possedit. 
<milestone unit="par" n="28"/>Pugnatrix natio et formidanda post Parthos,
quibus vincitur solis, regiones inhabitans ad speciem quadratae figurae formatas.
Harum terrarum incolae omnes ad latitudinem nimiam extenduntur eisque maximae
celsitudines imminent montium, quos <placeName>Zagrum</placeName> et <placeName>Orontem</placeName> et Iasonium vocant.
<milestone unit="par" n="29"/><placeName>Coroni</placeName> quoque montis altissimi partem habitantes occiduam
frumentariis agris affluunt et vinariis, pingui fecunditate laetissimi, fluminibus
fontiumque venis liquidis locupletes.
<milestone unit="par" n="30"/>Prabent apud eos
prata virentia fetus equorum nobilium, quibus, ut scriptores antiqui docent nosque
vidimus, ineuntes proelia viri summates vehi exsultantes solent, quos Nesaeos
appellant. 
<milestone unit="par" n="31"/>Abundat itaque civitatibus
<unclear/>quibus <placeName>Media</placeName> et vicis in modum oppidorum exstructis et multitudine incolarum.
Vtque 
absolute dicatur, uberrimum est habitaculum regum.
<milestone unit="par" n="32"/>In 
his tractibus Magorum agri sunt fertiles, super quorum secta studiisque, quoniam huc
incidimus, pauca conveniet expediri.
Magian opinionum insignium auctor amplissimus
Plato hagistiam esse verbo mystico docet, divinorum incorruptissimum cultum, cuius
scientiae saeculis priscis multa ex Chaldaeorum arcanis Bactrianus addidit
Zoroastres, deinde Hystaspes rex prudentissimus, Darei pater.
<milestone unit="par" n="33"/>Qui cum superioris Indiae secreta fidentius penetraret, ad nemorosam
quandam venerat solitudinem, cuius tranquillis silentiis praecelsa Brachmanorum
ingenia potiuntur, eorumque monitu rationes mundani motus et siderum purosque
sacrorum ritus, quantum colligere potuit, eruditus ex his, quae didicit, aliqua
sensibus magorum infudit.
Quae illi cum disciplinis praesentiendi futura per suam
quisque progeniem posteris aetatibus tradunt.
<milestone unit="par" n="34"/>Ex eo
per saecula multa ad praesens una eademque prosapia multitudo creata deorum cultibus
dedicatur. 
Feruntque, si iustum est credi, etiam ignem caelitus lapsum apud se
sempiternis foculis custodiri, cuius portionem exiguam ut faustam praeisse quondam
Asiaticis regibus dicunt.
<milestone unit="par" n="35"/>Huius originis apud veteres
numerus erat exilis eiusque ministeriis Persicae potestates in faciendis rebus
divinis sollemniter utebantur.
Eratque piaculum aras adire vel hostiam contrectare,
antequam magus conceptis precationibus libamenta diffunderet praecursoria.
Verum 
aucti paulatim in amplitudinem gentis solidae concesserunt et nomen villasque
inhabitantes nulla murorum firmitudine communitas et legibus suis uti permissi
religionis respectu sunt honorati.
<milestone unit="par" n="36"/>Ex hoc Magorum
semine septem post mortem Cambysis regnum inisse Persidos antiqui memorant libri
docentes eos Darei factione oppressos imperitandi initium equino hinnitu sortiti.
<milestone unit="par" n="37"/> In hac regione oleum conficitur Medicum, quo illitum
               telum, si emissum lentius laxiore arcu – nam ictu exstinguitur rapido – haeserit
               usquam, tenaciter cremat et, si aqua voluerit abluere quisquam, aestus excitat
               acriores incendiorum nec remedio ullo quam iactu pulveris consopitur. <milestone unit="par" n="38"/>Paratur autem hoc modo: oleum usus communis herba quadam
infectum condiunt harum rerum periti ad diuturnitatem servantes et coalescens, dum ex
materia venenatur.
Alia similis oleo crassiori species gignitur apud Persas, quam, ut
diximus, naphtham vocabulo appellavere gentili.
<milestone unit="par" n="39"/>Per 
haec loca civitates dispersae sunt plures, quis omnibus praestant <placeName>Zombis</placeName> et <placeName>Patigran</placeName>
et <placeName>Gazaca</placeName>.
Inter quas opibus et magnitudine moenium conspicuae sunt Heraclia et
<placeName>Arsacia</placeName> et <placeName>Europos</placeName> et <placeName>Cyropolis</placeName> et <placeName>Ecbatana</placeName> sub Iasonio monte in terris sitae
Syromedorum. 
<milestone unit="par" n="40"/>Amnes has regiones praetereunt multi,
quorum maximi sunt <placeName>Choaspes</placeName> et <placeName>Gyndes</placeName> et <placeName>Amardus</placeName> et <placeName>Charinda</placeName> et Cambyses et Cyrus,
cui magno et specioso Cyrus ille superior rex amabilis abolito vetere id vocabulum
dedit, cum ereptum ire regna Scythica festinaret, quod et fortis est, ut ipse etiam
ferebatur, et vias sibi ut ille impetu ingenti molitus in Caspium delabitur mare.
<milestone unit="par" n="41"/>Per tractus meridianos expansa post haec confinia
litoribus proxima Persis habitatur antiqua minutis frugibus dives et palmite
aquarumque copia iucundissima.
Amnes quippe multi per eam ante dictum influunt sinum,
quorum maximi sunt Batradites et Rogomanius et <placeName>Brisoana</placeName> atque <placeName>Bagrada</placeName>.
<milestone unit="par" n="42"/> Oppida vero mediterranea sunt ampliora – incertum enim, qua
               ratione per oras maritimas nihil condiderunt insigne –, inter quae Persepolis est
               clara et Ardea et Habroatis atque Tragonice. Insulae vero visuntur ibi tres tantum,
               Tabiana et Fara et Alexandria. <milestone unit="par" n="43"/>His propinquant
Parthyaei siti sub aquilone colentes nivales terras et pruinosas, quorum regiones
<placeName>Choatres</placeName> fluvius interscindit ceteris abundantior.
Et haec potiora residuis sunt
oppida: Oenunia, Moesia, Charax, Apamea, Artacana et Hecatonpylos, a cuius finibus
per Caspia litora ad usque portarum angustias stadia quadraginta numerantur et mille.
<milestone unit="par" n="44"/>Feri sunt illic habitatores pagorum omnium atque
pugnaces eosque ita certamina iuvant et bella, ut iudicetur inter alios omnes beatus,
qui in proelio profuderit animam.
Excedentes enim e vita morte fortuita conviciis
insectantur ut degeneres et ignavos.
<milestone unit="par" n="45"/>Quibus ab
orientali australique plaga <placeName>Arabes</placeName> beati conterminant ideo sic appellati, quod
frugibus iuxta et fetibus et palmite odorumque suavitate multiplici sunt locupletes,
magnaeque eorum partes mare rubrum latere dextro contingunt, laeva Persico mari
collimitant elementi utriusque potiri bonis omnibus assueti.
<milestone unit="par" n="46"/>Vbi et stationes et portus tranquilli sunt plures et emporia densa et
diversoria regum ambitiosa nimium et decora aquarumque suapte natura calentium
saluberrimi fontes et rivorum fluminumque multitudo perspicua sospitalisque temperies
caeli, ut recte spectantibus nihil eis videatur ad felicitatem deesse supremam.
<milestone unit="par" n="47"/>Ac licet abundet urbibus mediterraneis atque
maritimis campisque copiosis et vallibus, has tamen civitates habet eximias: <placeName>Geapolim</placeName>
et <placeName>Nascon</placeName> et <placeName>Baraba</placeName> itidemque <placeName>Nagara</placeName> et Maefen et Tafra et Dioscurida.
Insulas autem
complures habet per utrumque proximas mare, quas dinumerare non refert.
Insignior 
tamen aliis <placeName>Turgana</placeName> est, in qua Serapidis maximum esse dicitur templum.
<milestone unit="par" n="48"/>Post huius terminos gentis Carmania maior verticibus celsis
erigitur ad usque Indicum pertinens mare fructuariis arboreisque fetibus culta, sed
obscurior <placeName>Arabum</placeName> terris multo et minor.
Fluminibus tamen ipsa quoque non minus
abundans caespitisque ubere iuxta fecunda.
<milestone unit="par" n="49"/>Amnes autem
sunt hic ceteris notiores <placeName>Sagareus</placeName> et <placeName>Saganis</placeName> et <placeName>Hydriacus</placeName>.
Sunt etiam civitates
licet numero paucae victu tamen et cultu perquam copiosae, inter quas nitet Carmana
omnium mater et <placeName>Portospana</placeName> et <placeName>Alexandria</placeName> et Hermupolis.
<milestone unit="par" n="50"/>Interius vero pergenti occurrunt Hyrcani, quos eiusdem nominis alluit mare.
Apud 
quos glebae macie internecante sementes ruris colendi cura est levior, sed vescuntur
venatibus, quorum varietate immane quantum exuberant.
Vbi etiam tigridum milia multa
cernuntur feraeque bestiae plures, quae cuiusmodi solent capi commentis, dudum nos
meminimus rettulisse.
<milestone unit="par" n="51"/>Nec ideo tamen stivam ignorant,
sed seminibus teguntur aliquae partes, ubi solum est pinguius, nec arbusta desunt in
locis habilibus ad plantandum et marinis mercibus plerique sustentantur.
<milestone unit="par" n="52"/>Hic amnes duo pervulgati sunt nominis, <placeName>Oxus</placeName> et <placeName>Maxera</placeName>, quos
urgente inedia superantes natatu aliquotiens tigres improvisae finitima populantur.
Habent etiam civitates inter minora municipia validas, duas quidem maritimas, Socanda
et Saramanna, mediterraneas alias, Asmurnam et Salen et his nobiliorem Hyrcanam.
<milestone unit="par" n="53"/>Contra hanc gentem sub aquilone dicuntur Abii
versari, genus piissimum, calcare cuncta mortalia consuetum, quos, ut Homerus
fabulosius canit, Iuppiter ab Idaeis montibus contuetur.
<milestone unit="par" n="54"/>Sedes vicinas post Hyrcanos sortiti sunt Margiani, omnes paene collibus altis
undique circumsaepti, ideo a mari discreti.
Et quamquam pleraque sunt ibi deserta
aquarum penuria, soli quaedam

<supplied><gap/></supplied>sed Iasonion et <placeName>Antiochia</placeName>
et Nisea sunt aliis notiora.
<milestone unit="par" n="55"/>Proximos his limites
possident Bactriani, natio antehac bellatrix et potentissima Persisque semper
infesta, antequam circumsitos populos omnes ad dicionem gentilitatemque traheret
nominis sui, quam rexere veteribus saeculis etiam Arsaci formidabiles reges.
<milestone unit="par" n="56"/>Eius pleraeque partes ita ut Margiana procul a
litoribus sunt disparatae, sed humi gignentium fertiles, et pecus, quod illic per
campestria loca vescitur et montana, membris est magis compactum et validis, ut
indicio sunt cameli a Mithridate exinde perducti et primitus in obsidione Cyzicena
visi Romanis.
<milestone unit="par" n="57"/>Gentes isdem Bactrianis oboediunt
plures, quas exsuperant Tochari, et ad <placeName>Italiae</placeName> speciem crebris fluminibus inundantur.
E quibus Artamis et <placeName>Zariaspes</placeName> ante sibi consociati itidemque Ochus et Orgomanes
iuncti convenis aquis augent immania <placeName>Oxi</placeName> fluenta.
<milestone unit="par" n="58"/>Sunt 
et hic civitates, quas amnes diversi praestringunt, his cedentes ut melioribus
Chatrachartae et Alicodrae et <placeName>Astatiae</placeName> et Menapilae et Bactris ipsis, unde regnum et
vocabulum nationis est institutum.
<milestone unit="par" n="59"/><supplied><gap/></supplied>sub imis montium pedibus, quos appellant Sogdios, inter
quos amnes duo fluunt navium capacissimi, <placeName>Araxates</placeName> et <placeName>Dymas</placeName>,
<supplied><gap/></supplied>iuga vallesque praecipites in campestrem planitiem
fluvii decurrentes Oxiam nomine paludem efficiunt late longeque diffusam.
Hic inter
alia oppida celebrantur <placeName>Alexandria</placeName> et <placeName>Cyreschata</placeName> et <placeName>Drepsa</placeName> metropolis.
<milestone unit="par" n="60"/>His contigui sunt Sacae, natio fera squalentia incolens loca
solum pecori fructuosa, ideo nec civitatibus culta.
Cui <placeName>Ascanimia</placeName> mons imminet et
Comedus. 
Praeter quorum radices et vicum, quem Lithinon pyrgon appellant, iter
longissimum patet mercatoribus pervium ad <placeName>Seras</placeName> subinde commeantibus.
<milestone unit="par" n="61"/>Circa defectus et crepidines montium, quos Imavos et Apurios
vocant, Scythae sunt varii intra Persicos fines Asianis contermini Sarmatis
Halanorumque latus tangentes extremum, qui velut agentes quodam secessu coalitique
solitudine per intervalla dispersi sunt longa, assueti victu vili et paupertino.
<milestone unit="par" n="62"/>Et gentes quidem variae hos incolunt tractus, quas
nunc recensere alio properans superfluum puto.
Illud tamen sciendum est inter has
nationes paene ob asperitatem nimiam inaccessas homines esse quosdam mites et pios,
ut Iaxartae sunt et Galactophagi, quorum meminit vates Homerus in hoc versu:
<foreign xml:lang="grc">Γλακτοφάγων Ἀβίων τε δικαιοτάτων ἀνθρώπων. </foreign>
<milestone unit="par" n="63"/>Inter flumina vero multa, quae per has terras vel
potioribus iungit natura vel lapsu ipso trahit in mare, Rhymmus celebris est et
Iaxartes et Daicus.
Civitates autem non nisi tres solas habere noscuntur, <placeName>Aspabota</placeName> et
Chauriana et Saga.
<milestone unit="par" n="64"/>Vltra haec utriusque <placeName>Scythiae</placeName> loca
contra orientalem plagam in orbis speciem consertae celsorum aggerum summitates
ambiunt <placeName>Seras</placeName> ubertate regionum et amplitudine circumspectos, ab occidentali latere
Scythis adnexos, a septentrione et orientali nivosae solitudini cohaerentes, qua
meridiem spectant, ad usque Indiam porrectos et Gangen.
Appellantur autem idem montes
Anniba et Nazavicium et <placeName>Asmira</placeName> et <placeName>Emodus</placeName> et Opurocorra.
<milestone unit="par" n="65"/>Hanc itaque planitiem undique prona declivitate praeruptam terrasque lato situ
distentas duo famosi nominis flumina, Oechartis et <placeName>Bautis</placeName>, lentiore meatu percurrunt.
Et dispar est tractuum diversorum ingenium: hic patulum alibi molli devexitate
subductum ideoque satietate frugum et pecoribus et arbustis exuberat.
<milestone unit="par" n="66"/>Incolunt autem fecundissimam glebam variae gentes, e quibus
Anthropophagi et Anibi et Sizyges et Chardi aquilonibus obiecti sunt et pruinis,
exortum vero solis suspiciunt Rabannae et <placeName>Asmirae</placeName> et Essedones omnium splendidissimi,
quibus Athagorae ab occidentali parte cohaerent et Aspacarae; Baetae vero australi
celsitudine montium inclinati urbibus licet non multis magnis tamen celebrantur et
opulentis, inter quas maxime <placeName>Asmira</placeName> et <placeName>Essedon</placeName> et <placeName>Asparata</placeName> et <placeName>Sera</placeName> nitidae sunt et
notissimae. 
<milestone unit="par" n="67"/>Agunt autem ipsi quietius Seres, armorum
semper et proeliorum expertes, utque hominibus sedatis et placidis otium est
voluptabile, nulli finitimorum molesti.
Caeli apud eos iucunda salubrisque temperies,
aeris facies munda leniumque ventorum commodissimus flatus et abunde silvae
sublucidae, a quibus arborum fetus aquarum asperginibus crebris velut quaedam vellera
molientes ex lanugine et liquore mixtam subtilitatem tenerrimam pectunt nentesque
subtemina conficiunt sericum ad usus antehac nobilium, nunc etiam infimorum sine ulla
discretione proficiens.
<milestone unit="par" n="68"/>Ipsi praeter alios
frugalissimi, pacatioris vitae cultores vitantes reliquorum mortalium coetus.
Cumque 
ad coemenda fila vel quaedam alia fluvium transierint advenae, nulla sermonum vice
propositarum rerum pretia solis oculis aestimantur et ita sunt abstinentes, ut apud
se tradentes gignentia nihil ipsi comparent adventicium.
<milestone unit="par" n="69"/><placeName>Ariani</placeName> vivunt post <placeName>Seras</placeName> Boreae obnoxii flatibus, quorum terras amnis vehendis
sufficiens navibus <placeName>Arias</placeName> perfluit nomine faciens lacum ingentem eodem vocabulo
dictitatum. 
Abundat autem haec eadem <placeName>Aria</placeName> oppidis, inter quae sunt celebria Vitaxa,
Sarmatina et Sotira et <placeName>Nisibis</placeName> et <placeName>Alexandria</placeName>, unde naviganti ad Caspium mare
quingenta stadia numerantur et mille.
<milestone unit="par" n="70"/>His locis
Paropanisadae sunt proximi Indos ab oriente Caucasumque ab occidentali latere
prospectantes, ipsi quoque montium defectibus inclinati, quos residuis omnibus maior
Gordomaris interluit fluvius a Bactrianis exsurgens.
Habent autem etiam civitates
aliquas, quibus clariores sunt <placeName>Agazaca</placeName> et Naulibus et Ortospana, unde litorea
navigatio ad usque <placeName>Mediae</placeName> fines portis proximos Caspiis stadiorum sunt duo milia et
ducenta. 
<milestone unit="par" n="71"/>Ante dictis continui sunt <placeName>Drangiani</placeName> collibus
cohaerentes, 
<supplied><gap/></supplied><placeName>Arabium</placeName> nomine ideo appellatum, quod inde
exoritur, interque alia duobus municipiis exsultantes, <placeName>Prophthasia</placeName> et <placeName>Ariaspe</placeName>, ut
opulentis et claris.
<milestone unit="par" n="72"/>Post quos exadversum <placeName>Arachosia</placeName>
visitur dextrum vergens in latus Indis obiecta, quam ab Indo fluviorum maximo, unde
regiones cognominatae sunt, amnis multo minor exoriens aquarum alluit amplitudine
efficitque paludem, quam <placeName>Arachotoscrenem</placeName> appellant.
Hic quoque civitates sunt inter
alias viles <placeName>Alexandria</placeName> et <placeName>Arbaca</placeName> et <placeName>Choaspa</placeName>.
<milestone unit="par" n="73"/>At in
penitissima parte Persidos <placeName>Gedrosia</placeName> est dextra terminos contingens Indorum, inter
minores alios Artabio uberior flumine, ubi montes deficiunt Arbitani, quorum ex
pedibus imis emergentes alii fluvii Indo miscentur mittentes nomina magnitudine
potioris. 
Civitates autem etiam hic sunt inclutae praeter insulas, sed Ratira et
<placeName>Gynaecon</placeName> limen meliores residuis aestimantur.
<milestone unit="par" n="74"/>Ne 
igitur orae maritimae spatia alluentia Persidos extremitates per minutias
demonstrantes a proposito longius aberremus, id sufficiet dici, quod mare praetentum
a Caspiis montibus per borium latus ad usque memoratas angustias novem milium
stadiorum, australe vero ab ostiis <placeName>Nili</placeName> fluminis ad usque principia Carmanorum
quattuordecim milium stadiorum numero definitur.
<milestone unit="par" n="75"/>Per 
has nationes dissonas et multiplices hominum quoque diversitates sunt ut locorum.
Sed 
ne generaliter corpora describamus et mores, graciles paene sunt omnes, subnigri vel
livido colore pallentes, caprinis oculis torvi et superciliis in semiorbium speciem
curvatis iunctisque, non indecoribus barbis capillisque promissis hirsuti, omnes
tamen promiscue vel inter epulas festosque dies gladiis cincti cernuntur.
Quem 
Graecorum veterum morem abiecisse primos Athenienses Thucydides est auctor
amplissimus. 
<milestone unit="par" n="76"/>Effusius plerique soluti in venerem
aegreque contenti multitudine pelicum puerilium stuprorum expertes pro opibus quisque
asciscens matrimonia plura vel pauca, unde apud eos per libidines varias caritas
dispersa torpescit, munditias conviviorum et luxum maximeque potandi aviditatem
vitantes ut luem.
<milestone unit="par" n="77"/>Nec apud eos extra regales mensas
hora est praestituta prandendi, sed venter unicuique velut solarium est eoque
monente, quod inciderit, editur nec quisquam post satietatem superfluos sibi ingerit
cibos. 
<milestone unit="par" n="78"/>Immane quantum restricti et cauti, ut inter
hostiles hortos gradientes nonnumquam et vineta nec cupiant aliquid nec contingant
venenorum et secretarum artium metu.
<milestone unit="par" n="79"/>Super his nec
stando mingens nec ad requisita naturae secedens facile visitur Persa; ita
observantius haec aliaque pudenda declinant.
<milestone unit="par" n="80"/>Adeo 
autem dissoluti sunt et artuum laxitate vagoque incessu se iactitantes, ut
effeminatos existimes, cum sint acerrimi bellatores, sed magis artifices quam fortes
eminusque terribiles, abundantes inanibus verbis insanumque loquentes et ferum,
magnidici et graves ac taetri, minaces iuxta in adversis rebus et prosperis, callidi,
superbi, crudeles, vitae necisque potestatem in servos et plebeios vindicantes
obscuros. 
Cutes vivis hominibus detrahunt particulatim vel solidas nec ministranti
apud eos famulo mensaeque astanti hiscere vel loqui licet vel spuere; ita praestratis
pellibus labra omnium vinciuntur.
<milestone unit="par" n="81"/>Leges apud eos
impendio formidatae, inter quas diritate exsuperant latae contra ingratos et
desertores, et abominandae aliae, per quas ob noxam unius omnis propinquitas perit.
<milestone unit="par" n="82"/>Ad iudicandum autem usu rerum spectati destinantur et
integri parum alienis consiliis indigentes, unde nostram consuetudinem rident, quae
interdum facundos iurisque publici peritissimos post indoctorum collocat terga.
Nam 
quod supersidere corio damnati ob iniquitatem iudicis iudex alius cogitabatur, aut
finxit vetustas aut olim recepta consuetudo cessavit.
<milestone unit="par" n="83"/>Militari cultu ac disciplina proludiisque continuis rei castrensis et armaturae, quam
saepe formavimus, metuendi vel exercitibus maximis equitatus virtute confisi, ubi
desudat nobilitas omnis et splendor.
Pedites enim in speciem myrmillonum contecti
iussa faciunt ut calones.
Sequiturque semper haec turba tamquam addicta perenni
servitio nec stipendiis aliquando fulta nec donis.
Et gentes plurimas praeter eas,
quas abunde perdomuit, sub iugum haec natio miserat ita audax et ad pulveres Martios
erudita, ni bellis civilibus externisque assidue vexarentur.
<milestone unit="par" n="84"/>Indumentis plerique eorum ita operiuntur lumine colorum fulgentibus vario,
ut, licet sinus lateraque dissuta relinquant flatibus agitari ventorum, inter calceos
tamen et verticem nihil videatur intectum.
Armillis uti monilibusque aureis et
gemmis, praecipue margaritis, quibus abundant, assuefacti post Lydiam victam et
Croesum. 
<milestone unit="par" n="85"/>Restat, ut super ortu lapidis huius pauca
succinctius explicentur.
Apud Indos et Persas margaritae repperiuntur in testis
marinis robustis et candidis permixtione roris anni tempore praestituto conceptae.
Cupientes enim velut coitum quendam humores ex lunari aspergine capiunt densius
oscitando. 
Exindeque gravidulae edunt minutas binas aut ternas vel uniones ideo sic
appellatas, quod evisceratae conchulae singulas aliquotiens pariunt, sed maiores.
<milestone unit="par" n="86"/>Idque indicium est aetheria potius derivatione quam
saginis pelagi hos oriri fetus et vesci, quod guttae matutini roris isdem infusae
claros efficiunt lapillos et teretes, vespertini vero flexuosos contra et rutilos et
maculosos interdum.
Minima autem vel magna pro qualitate haustuum figurantur casibus
variatis. 
Conclusae vero saepissime metu fulgurum inanescunt aut debilia pariunt aut
certe vitiis diffluunt abortivis.
<milestone unit="par" n="87"/>Capturas autem
difficiles et periculosas et amplitudines pretiorum illa efficit ratio, quod
frequentari sueta litora propter piscantium insidias declinantes, ut quidam
coniciunt, circa devios scopulos et marinorum canum receptacula delitescunt.
<milestone unit="par" n="88"/>Quod genus gemmae etiam in Britannici secessibus
maris gigni legique licet dignitate suppari non ignoramus.
<lb/></p>
             </div>
             </div>
             <div type="lib" n="XXIV">
              <head>MARCELLINI HISTORIAE LIBER XXIV </head>
              <div type="cap" n="1">
               <p>
                <milestone unit="par" n="1"/>Post exploratam alacritatem exercitus uno parique
ardore impetrabilem principem superari non posse deum usitato clamore testati
Iulianus summae rei finem imponendum maturius credens
<unclear/>extracta quiete
nocturna itinerarium sonare lituos iubet praestructisque omnibus, quae difficultates
arduae belli poscebant, candente iam luce <placeName>Assyrios</placeName> fines ingressus celso praeter
alios spiritu obequitans ordinibus aemulatione sui cunctos ad officia fortitudinis
incendebat. 
<milestone unit="par" n="2"/>Vtque ductor usu et docilitate firmatus
metuens, ne per locorum insolentiam insidiis caperetur occultis, agminibus incedere
quadratis exorsus est.
Excursatores quidem quingentos et mille sensim praeire
disposuit, qui cautius gradientes ex utroque latere itidemque a fronte, ne quis
repentinus irrueret, prospectabant.
Ipse vero medios pedites regens, quod erat
totius roboris firmamentum, dextra legiones aliquas cum Nevitta supercilia fluminis
praestringere iussit <placeName>Euphratis</placeName>.
Cornu vero laevum cum equitum copiis Arintheo
tradidit et Hormisdae ducendum confertius per plana camporum et mollia.
Agmina vero
postrema Dagalaifus cogebat et Victor ultimusque omnium <placeName>Osdroenae</placeName> dux Secundinus.
<milestone unit="par" n="3"/>Deinde ut hostibus, si erupissent usquam, vel
conspicantibus procul timorem multitudinis maioris incuteret, laxatis cuneis iumenta
dilatavit et homines, ut decimo paene lapide postremi dispararentur a signiferis
primis, quod arte mira saepe fecisse Pyrrhus ille rex dicitur Epirotes opportunis in
locis castra metandi armorumque speciem diffundendi ex industria vel attenuandi
perquam scientissimus, ut, ubi convenisset, plures aestimarentur aut pauci.
<milestone unit="par" n="4"/>Sarcinas vero et calones et apparationem imbellem
impedimentorumque genus omne inter utrumque latus instituit procedentium ordinatim,
ne qua vi subita raperentur, ut saepe contigit, improtecta.
Classis autem, licet per
flumen ferebatur assiduis flexibus tortuosum, nec residere nec praecurrere
sinebatur. 
<milestone unit="par" n="5"/>Emenso itaque itinere bidui prope civitatem
venimus <placeName>Duram</placeName> desertam marginibus amnis impositam.
In quo loco greges cervorum
plures inventi sunt, quorum alii confixi missilibus, alii ponderibus illisi remorum
ad satietatem omnes paverunt; pars maxima natatu assueta veloci alveo penetrato
incohibili cursu evasit ad solitudines notas.
<milestone unit="par" n="6"/>Exin 
dierum quattuor itinere levi peracto vespera incedente cum expeditis mille impositis
navibus Lucillianus comes imperatu principis mittitur <placeName>Anathan</placeName> munimentum
expugnaturus, quod, ut pleraque alia, circumluitur fluentis <placeName>Euphratis</placeName>.
Et navibus,
ut praeceptum est, per opportuna dispersis obsidebatur insula nebulosa nocte
obumbrante impetum clandestinum.
<milestone unit="par" n="7"/>Sed postquam advenit
lux certa, aquatum quidam egressus visis subito hostibus ululabili clamore sublato
excitos tumultuosis vocibus propugnatores armavit.
Et mox a specula quadam altissima
explorato situ castrorum quam ocissime cum duarum praesidio navium amnem supermeat
imperator, pone sequentibus navigiis multis, quae obsidionales machinas advehebant.
<milestone unit="par" n="8"/>Iamque muris propinquans cum non absque discriminibus
multis consideraret esse certandum, sermone cum leni tum aspero et minaci hortabatur
ad deditionem defensores, qui ad colloquium petito Hormisda promissis eius et
iuramentis illecti multa sibi de lenitudine Romana spondebant.
<milestone unit="par" n="9"/>Denique prae se bovem coronatum agentes, quod est apud eos susceptae pacis
indicium, descendere suppliciter, et statim munimento omni incenso Pusaeus eius
praefectus, dux Aegypti postea, honore tribunatus affectus est.
Reliqui vero cum
caritatibus suis et supellectili humaniore cultu ad Syriacam civitatem Chalcida
transmissi sunt.
<milestone unit="par" n="10"/>Inter hos miles quidam, cum
Maximianus perrupisset quondam Persicos fines, in his locis aeger relictus prima
etiamtum lanugine iuvenis, ut aiebat, uxores sortitus gentis ritu complures cum
numerosa subole tunc senex incurvus exsultans proditionisque auctor ducebatur ad
nostra testibus affirmans et praescisse se olim et praedixisse, quod centenario iam
contiguus sepelietur in solo Romano.
Post quae Saraceni procursatores partis
cuiusdam hostium obtulere laetissimo principi et munerati ad agenda similia sunt
remissi. 
<milestone unit="par" n="11"/>Acciderat aliud postridie dirum.
Ventorum 
enim turbo exortus pluresque vertigines concitans ita confuderat omnia, ut
tabernacula multa conscinderentur et supini plerique milites sternerentur vel proni
spiritu stabilitatem vestigii subvertente.
Nec minus eodem die aliud periculosum
evenit. 
Amne enim repente extra margines evagato mersae sunt quaedam frumentariae
naves cataractis avulsis ad diffundendas reprimendasque aquas rigare suetas opere
saxeo structis; quod utrum per insidias an magnitudine acciderit fluentorum, sciri
non potuit.
<milestone unit="par" n="12"/>Post perruptam incensamque urbem omnium
primam et captivos transmissos certiore iam spe provectus exercitus ad fiduciam
elatis vocibus in favores principis consurgebat affore sibi etiam deinde dei
caelestis existimans curam.
<milestone unit="par" n="13"/>Et cui per regiones
ignotas de obscuris erat suspectior cura, astus gentis et ludificandi varietas
timebatur. 
Ideoque imperator nunc antesignanus, nunc agminibus cogendis insistens
cum expeditis velitibus, ne quid lateret abstrusum, frutecta squalida vallesque
scrutabatur licentiores militum per longinqua discursus affabilitate nativa
prohibendo vel minis.
<milestone unit="par" n="14"/>Hostiles tamen agros omni
frugum genere divites cum segetibus et tuguriis inflammari permisit ita demum, cum
usui necessaria abunde sibi quisque collegisset, et hoc modo sauciabatur salus
hostium nesciorum.
<milestone unit="par" n="15"/>Bellatores enim libenter quaesitis
dextris propriis utebantur alia virtutis suae horrea repperisse existimantes et
laeti, quod vitae subsidiis afluentes alimenta servabant, quae navigiis vehebantur.
<milestone unit="par" n="16"/>Hic vino gravis quidam temerarius miles ad
ulteriorem ripam nullo urgente transgressus in conspectu nostro ab hostilibus captus
occisus est.
<lb/></p>
              </div>
              <div type="cap" n="2">
               <p>
                <milestone unit="par" n="1"/>Quibus tali casu patratis ad castra pervenimus nomine
<placeName>Thilutha</placeName> in medio fluminis sita, locum immenso quodam vertice tumescentem et
potestate naturae velut manu circumsaeptum humana, cuius ad deditionem incolae
temptati mollius, ut decebat, quoniam asperitas edita vim superabat armorum,
intempestivam tunc defectionem esse firmabant.
Sed hactenus responderunt, quod, cum
interiora occupaverint protinus gradientes Romani, se quoque utpote regnorum
sequellas victoribus accessuros.
<milestone unit="par" n="2"/>Et post haec
praetermeantes moenia ipsa naves nostras verecunda quiete spectabant immobiles.
Quo 
transito cum ad munimentum aliud <placeName>Achaiachala</placeName> nomine venissemus fluminis circumitione
vallatum arduumque transcensu, refutati pari responso discessimus.
Alia postridie
castra ob muros invalidos derelicta praetereuntur incensa.
<milestone unit="par" n="3"/>Postera igitur et insequenti die stadiis ducentis emensis ventum est ad
locum Baraxmalcha.
Vnde amne transito miliario septimo disparata Diacira invaditur
civitas habitatoribus vacua, frumento et salibus nitidis plena, in qua templum alti
culminis arci vidimus superpositum, qua incensa caesisque mulieribus paucis, quae
repertae sunt, traiecto fonte scatenti bitumine <placeName>Ozogardana</placeName> occupavimus oppidum, quod
formidine advenientis exercitus itidem deseruere cultores.
In quo principis Traiani
tribunal ostendebatur.
<milestone unit="par" n="4"/>Hac quoque exusta biduo ad
refectionem corporum dato prope extremum noctis, quae secundum diem secuta est,
Surena, post regem apud Persas promeritae dignitatis, et Malechus Podosacis nomine,
phylarchus Saracenorum Assanitarum, famosi nominis latro, omni saevitia per nostros
limites diu grassatus, structis Hormisdae insidiis, quem ad speculandum exiturum,
incertum unde, praesenserant, ideo sunt temptamento frustrati, quod angusta fluminis
interluvies et praealta transiri vado non potuit.
<milestone unit="par" n="5"/>Et 
primo lucis exordio, cum essent hostes iam in contuitu visi tunc primitus corusci
galeis et horrentes indutibus rigidis, milites in procinctum impetu veloci tendentes
eos involavere fortissime.
Et quamvis arcus validis viribus flecterentur et splendor
ferri intermicans Romanorum metum augeret, ira tamen acuente virtutem clipeorum
densitate contecti, ne possint emittere, coegerunt.
<milestone unit="par" n="6"/>Animatus his vincendi primitiis miles ad vicum <placeName>Macepracta</placeName> pervenit, in quo semiruta
murorum vestigia videbantur, qui priscis temporibus in spatia longa protenti tueri
ab externis incursibus <placeName>Assyriam</placeName> dicebantur.
<milestone unit="par" n="7"/>Hinc pars
fluminis scinditur largis aquarum agminibus ducens ad tractus Babylonos interiores
usui agris futura et civitatibus circumiectis, alia Naarmalcha nomine, quod fluvius
regum interpretatur, Ctesiphonta praetermeat, cuius in exordio turris in modum <placeName>Phari</placeName>
celsior surgit.
Hanc peditatus omnis pontibus caute digestis transivit.
<milestone unit="par" n="8"/>Equites vero cum iumentis armati clementiores gurgites fluminis
obliquati transnarunt,
<supplied><gap/></supplied>alia multitudine subita petiti
telorum hostilium.
Quos egressi auxiliares ad cursum levissimi fugientiumque
cervicibus insistentes laniatu avium prostraverunt.
<milestone unit="par" n="9"/>Quo negotio itidem gloriose perfecto ad civitatem <placeName>Pirisaboram</placeName> ventum est amplam et
populosam, ambitu insulari circumvallatam.
Cuius obequitans moenia imperator et
situm obsidium omni cautela coeptabat, quasi sola formidine oppidanos a propugnandi
studio summoturus.
Quibus per colloquia saepe temptatis, cum nec promissis quisquam
flecteretur nec minis, suscipitur oppugnandi exordium et armatorum triplici corona
circumdatis muris a die primo ad usque noctis initium missilibus certabatur.
<milestone unit="par" n="10"/>Tum defensores animo praestantes et viribus per
propugnacula ciliciis undique laxius pansis, quae telorum impetus cohiberent,
obtecti scutis vimine firmissimo textis et crudorum tergorum densitate vestitis
validissime resistebant ferrea nimirum facie omni, quia lamminae singulis membrorum
liniamentis cohaerenter aptatae fido operimento totam hominis speciem contegebant.
<milestone unit="par" n="11"/>Et aliquotiens Hormisdae ut indigenae et regalis
colloquia petentes obnixe propinquantem probris atque conviciis ut male fidum
incessebant et desertorem.
Hac lenta cavillatione die maxima parte exempta
tenebrarum silentio primo multiformes admotae sunt machinae coeptaque altitudo
complanari fossarum.
<milestone unit="par" n="12"/>Quae vixdum ambigua luce
defensores intentius contemplati eo accedente, quod angularem turrim ictus foravit
arietis violentior, relictis civitatis duplicibus muris continentem occupant arcem
asperi montis interrupta planitie superpositam, cuius medietas in sublime consurgens
tereti ambitu Argolici scuti speciem ostendebat, nisi quod a septemtrione, id quod
rotunditati defuerat, in <placeName>Euphratis</placeName> fluenta proiectae cautes eminentius tuebantur, in
qua excellebant minae murorum bitumine et coctilibus laterculis fabricatae, quo
aedificii genere nihil esse tutius constat.
<milestone unit="par" n="13"/>Iamque 
ferocior miles pervasa urbe, quam viderat vacuam, adversus oppidanos ab arce
multimoda tela fundentes acri contentione pugnabat.
Cum enim idem prohibitores
catapultis nostrorum urgerentur atque ballistis, ipsi quoque ex edito arcus
erigebant fortiter tensos, quibus panda utrimque surgentia cornua ita lentius
flectebantur, ut nervi digitorum acti pulsibus violentis harundines ferratas
emitterent, quae corporibus illisae contrariis letaliter figebantur.
<milestone unit="par" n="14"/>Dimicabatur nihilo minus utrubique saxorum manualium nimbis et
neutrubi inclinato momento proelium atrox a lucis ortu ad initium noctis
destinatione magna protractum pari sorte diremptum est.
Proinde die secuto, cum
certaretur asperrime multique funderentur altrinsecus et aequi vigores gesta
librarent, imperator omnes aleae casus inter mutuas clades experiri festinans
cuneatim stipatus densetisque clipeis ab ictu sagittarum defensus veloci saltu
comitantibus promptis prope portam venit hostilem crasso ferro crustatam.
<milestone unit="par" n="15"/>Et licet saxis et glande ceterisque telis cum periculi sociis
premeretur, fodicare tamen paratos valvarum latera, ut aditum patefacerent, vocibus
increpans crebris non ante discessit, quam telorum congerie, quae superiaciebantur,
se iam cerneret obruendum.
<milestone unit="par" n="16"/>Evasit cum omnibus tamen
paucis levius vulneratis, ipse innoxius verecundo rubore suffusus.
Legerat enim
Aemilianum Scipionem cum historiarum conditore Polybio, Megalopolitano Arcade, et
triginta militibus portam Carthaginis impetu simili suffodisse.
Sed fides recepta
scriptorum veterum recens factum defendit.
<milestone unit="par" n="17"/>Aemilianus 
enim testudine lapidea tectam successerat portam, sub qua tutus et latens, dum moles
saxeas detegunt hostes, urbem nudatam irrupit; Iulianus vero locum patentem
aggressus obumbrata caeli facie fragmentis montium et missilibus aegre repulsus
abscessit. 
<milestone unit="par" n="18"/>His raptim ac tumultuarie agitatis, cum
operositas vinearum et aggerum impeditissima a ceteris urgentibus cerneretur,
machinam, quae cognominatur helepolis, iussit expeditius fabricari, qua, ut supra
docuimus, rex usus Demetrius superatis oppidis pluribus Poliorcetes appellatus est.
<milestone unit="par" n="19"/>Ad hanc molem ingentem superaturam celsarum turrium
minas prohibitores oculorum aciem intentius conferentes itidemque instantiam
obsidentium perpensantes subito vertuntur ad preces circumfusique per turres ac
moenium minas et fidem Romanam pansis manibus protestantes vitam cum venia
postulabant. 
<milestone unit="par" n="20"/>Cumque cessasse operam et munitores
nihil temptare viderent ulterius, quod quietis erat indicium certum, copiam sibi
dari conferendi sermonis cum Hormisda poscebant.
<milestone unit="par" n="21"/>Hocque impetrato Mamersidis praesidiorum praefectus demissus per funem ductusque ad
imperatorem, ut obsecravit, vita cum impunitate sibi consortibusque suis firmiter
pacta redire permissus est.
Gestisque nuntiatis plebs omnis utriusque sexus ad
sententiam suam cunetis acceptis pace foederata cum religionum consecrationibus
fidis patefactis egreditur portis salutarem genium affulsisse sibi clamitans
Caesarem magnum et lenem.
<milestone unit="par" n="22"/>Numerata sunt autem
dediticiorum duo milia et quingenti; nam cetera multitudo obsidium ante suspectans
navigiis parvis permeato amne discessit.
In hac arce armorum alimentorumque copia
reperta est maxima, unde necessariis sumptis reliqua cum loco ipso exussere
victores. 
<lb/></p>
              </div>
              <div type="cap" n="3">
               <p>
                <milestone unit="par" n="1"/>Postera die, quam haec acta erant, perfertur ad
imperatorem cibos per otium capientem nuntius gravis Surenam, Persicum ducem,
procursatorum partis nostrae tres turmas inopinum aggressum paucissimos trucidasse,
inter quos strato tribuno unum rapuisse vexillum.
<milestone unit="par" n="2"/>Statimque concitus ira immani cum armigera manu festinatione ipsa tutissimus
pervolavit et grassatoribus foeda consternatione depulsis residuos duos tribunos
sacramento solvit ut desides et ignavos; decem vero milites ex his, qui fugerant,
exauctoratos capitali addixit supplicio secutus veteres leges.
<milestone unit="par" n="3"/>Incensa denique urbe, ut memoratum est, constructo tribunali insistens
actis gratiis exercitui convocato cunctos ad paria facienda deinceps hortabatur et
argenteos nummos centenos viritim pollicitus, cum eos parvitate promissi percitos
tumultuari sensisset, ad indignationem plenam gravitatis erectus:
<milestone unit="par" n="4"/>"En", inquit, "Persae circumfluentes rerum omnium copiis.
Ditare 
vos poterit opimitas gentis, si unum spirantibus animis fortiter fecerimus.
Ex 
immensis opibus egentissima est, tandem credite, Romana res publica per eos, qui, ut
augerent divitias, docuerunt principes auro quietem a barbaris redemptare.
<milestone unit="par" n="5"/>Direptum aerarium est, urbes exinanitae, populatae
provinciae; mihi nec facultates nec propinquitas generis suppetit, quamvis ortus sim
nobilis, praeter pectus omni liberum metu nec pudebit imperatorem cuncta bona in
animi cultu ponentem profiteri paupertatem honestam.
Nam et Fabricii familiari re
pauperes rexere bella gravissima, gloria locupletes.
<milestone unit="par" n="6"/>Haec vobis cuncta poterunt abundare, si imperterriti deo meque, quantum humana ratio
patitur, caute ductante mitius egeritis; sin resistitis ad seditionum revoluti
dedecora pristinarum, pergite!
<milestone unit="par" n="7"/>Vt imperatorem decet,
ego solus confecto tantorum munerum cursu moriar stando contempturus animam, quam
mihi febricula eripiet una, aut certe discedam; nec enim ita vixi, ut non possim
aliquando esse privatus.
Praeque me fero et laetor ductores spectatissimos esse
nobiscum perfectos bellicarum omni genere doctrinarum."
<milestone unit="par" n="8"/>Hac modesta imperatoris oratione inter secunda et aspera medii miles pro tempore
delenitus assumpta cum meliorum exspectatione fiducia regibilem se fore pollicitus
et morigerum cunctorum aspirante consensu auctoritatem eius sublimitatemque cordis
extollebat in caelum, quod, cum vere atque ex animo dicitur, solet armorum crepitu
leni monstrari.
<milestone unit="par" n="9"/>Repetitis post haec tentoriis pro
copia rei praesentis victui se recreavit et quiete nocturnae.
Animabat autem
Iulianus exercitum, cum non per caritates, sed per inchoatas negotiorum magnitudines
deieraret assidue: "sic sub iugum mitteret Persas, ita quassatum recrearet orbem
Romanum", ut Traianus fertur aliquotiens iurando dicta consuesse firmare: "sic in
provinciarum speciem redactas videam <placeName>Daciam</placeName>: sic pontibus <placeName>Histrum</placeName> et Aufidum
superem" et similia plurima.
<milestone unit="par" n="10"/>Post haec decursis
milibus passuum quattuordecim ad locum quendam est ventum arva aquis abundantibus
fecundantem, quo itinere nos ituros Persae praedocti sublatis cataractis undas
evagari fusius permiserunt.
<milestone unit="par" n="11"/>Itaque humo late
stagnante altero die militi requie data imperator ipse praegressus constratis
ponticulis multis ex utribus et
<unclear/>procia navibus itidemque consectis
palmarum trabibus exercitum non sine difficultate traduxit.
<milestone unit="par" n="12"/>In his regionibus agri sunt plures consiti vineis varioque pomorum genere,
ubi oriri arbores assuetae palmarum per spatia ampla ad usque <placeName>Mesenen</placeName> et mare
pertinent magnum instar ingentium nemorum.
Et quaqua incesserit quisquam termites et
spadica cernit assidua, quorum ex fructu mellis et vini conficitur abundantia.
Et 
maritari palmae ipsae dicuntur facileque sexus posse discerni.
<milestone unit="par" n="13"/>Additur etiam generare feminas seminibus illitas marum feruntque eas amore
mutuo delectari hocque inde clarere, quod contra se vicissim nutantes ne turgidis
quidem flatibus avertuntur.
Et si ex more femina maris non illita fuerit semine,
abortus vitio fetus amittit intempestivos.
Et si qua femina, cuius arboris amore
perculsa sit, ignoretur unguento ipsius inficitur truncus et arbor alia naturaliter
odoris dulcedinem concipit hisque indiciis velut coeundi quaedam proditur fides.
<milestone unit="par" n="14"/>Qua cibi copia satur exercitus plures praetergressus
est insulas et, ubi formidabatur inopia, ibi timor saginae gravis incessit.
Sagittariorum denique hostilium impetu latenti temptatus neque inultus prope locum
venit, ubi pars maior <placeName>Euphratis</placeName> in rivos dividitur multifidos.
<lb/></p>
              </div>
              <div type="cap" n="4">
               <p>
                <milestone unit="par" n="1"/>In hoc tractu civitas ob muros humiles ab incolis
Iudaeis deserta iratorum manu militum conflagravit.
Quibus actis pergebat ulterius
imperator placida ope numinis, ut arbitrabatur, erectior.
<milestone unit="par" n="2"/>Cumque Maozamalcha venisset, urbem magnam et validis circumdatam moenibus,
tentoriis fixis providit sollicite, ne castra repentino equitatus Persici
turbarentur accursu, cuius fortitudo in locis patentibus immane quantum gentibus est
formidata. 
<milestone unit="par" n="3"/>Et hoc disposito stipatus velitibus paucis
ipse quoque pedes civitatis situm diligenti inquisitione exploraturus in perniciosas
praecipitatus insidias ex ipso vitae discrimine tandem emersit.
<milestone unit="par" n="4"/>Namque per latentem oppidi portam Persae decem armati degressi
imaque clivorum pervadentes poplitibus subsidendo repentino impetu nostros aggressi
sunt. 
E quibus duo conspectiorem habitu principem gladiis petiere destrictis, sed
occurrit ictibus erectum altius scutum, quo contectus magna elataque fiducia unius
lateri ferrum infixit, alterum stipatores multiplicatis ictibus occiderunt.
Residuis, e quibus vulnerati sunt aliqui, disiectis in fugam spoliatisque ambobus
reducens incolumes socios cum exuviis remeavit ad castra omnium laetitia magna
susceptus. 
<milestone unit="par" n="5"/>Sustulit in hoste prostrato aureum colli
monile Torquatus, fudit confidentissimum Gallum alitis propugnatione Valerius,
postea cognomento Corvinus, hacque gloria posteritati sunt commendati.
Non 
invidemus: accedat hoc quoque monumentis veteribus facinus pulchrum.
<milestone unit="par" n="6"/>Constratis postridie pontibus exercituque travecto et metatis
alibi salubrius castris vallo duplici circumductis, quoniam, ut diximus, timebantur
solitudines planae, oppidi suscepit obsidium periculosum fore existimans, si
gradiens prorsus a tergo relinqueret, quos timeret.
<milestone unit="par" n="7"/>Haec dum magno molimine comparantur, Surena hostium dux iumenta adortus, quae in
lucis palmaribus vescebantur, a cohortibus nostris repulsoriis cum paucorum exitio
habitus frustra discessit.
<milestone unit="par" n="8"/>Et duarum incolae
civitatum, quas amnes amplexi faciunt insulas, parva sui fiducia trepidi, ad
Ctesiphontis moenia se contulerunt, pars per silvarum densa, alii per paludes
vicinas alveis arborum cavatarum invecti ad unicum auxilium et potissimum itineris
longi, quod supererat, dilabuntur ulteriora petituri terrarum.
<milestone unit="par" n="9"/>E quibus resistentes aliquos nostri milites trucidabant ipsi quoque
lintribus et cumbis per varia discurrentes; captivos alios subinde perducebant.
Id 
enim erat librata ratione dispositum, ut, dum copiae pedestres muros oppugnant,
equestres turmae divisae per globos abigundis insisterent praedis; hocque proviso
nullo provincialium damno miles visceribus hostium pascebatur.
<milestone unit="par" n="10"/>Iamque imperator muris duplicibus oppidum ordine circumdatum trino
scutorum spe patrandi incepti maximis viribus oppugnabat.
Sed ut erat necessarius
appetitus, ita effectu res difficillima.
Nam accessus undique rupibus amfractu
celsiore discissis flexuosisque excessibus ob periculum anceps adeundi copiam
denegabat, maxime quoniam turres crebritate et altitudine formidandae montem saxeum
arcis naturaliter editum aequabant et proclivis planities flumini imminens
propugnaculorum firmitate muniebatur.
<milestone unit="par" n="11"/>Accedebat his
haud levius malum, quod lecta manus et copiosa, quae obsidebatur, nullis ad
deditionem illecebris flectebatur, sed tamquam superatura vel devota cineribus
patriae resistebat Adversus eam aegre retentabatur inferens se protervius miles et
pugnam vel aequo campo iustoque proelio poscens, cumque receptui caneretur, assidue
animosis hostem urgendi conatibus urebatur.
<milestone unit="par" n="12"/>Vicit 
tamen nostrorum consilium contentionem virium maximam diusiisque operibus officia
quisque distributa capessit ocissime.
Hinc enim ardui suggestus erigebantur, inde
fossarum altitudines alii complanabant, terrarum latibula concava oblongis
tramitibus alibi struebantur, locabant etiam artifices tormenta muralia in funestos
sonitus proruptura.
<milestone unit="par" n="13"/>Et cuniculos quidem cum vineis
Nevitta et Dagalaifus curabant, ineundis autem conflictibus et defendendis ab
incendio vel eruptionibus machinis praeerat imperator.
Cumque apparatu omni
exscindendae urbis labore multiplici consummato pugna flagitaretur, Victor nomine
dux reversus est ad usque Ctesiphonta itineribus exploratis nulla obstacula nuntians
offendisse. 
<milestone unit="par" n="14"/>Quo efferati gaudio milites omnes
elatique firmioribus animis ad certandum signum opperiebantur armati.
<milestone unit="par" n="15"/>Iamque clangore Martio sonantibus tubis strepebant utrimque
partes et primi Romani hostem undique lamminis ferreis in modum tenuis plumae
contectum fidentemque, quod tela rigentis ferri lapsibus impacta resiliebant,
crebris procursationibus et minaci murmure lacessebant nonnumquam compage scutorum,
qua velut testudine infigurabilium fornicum operiebantur aptissime, assiduis motibus
laxius dehiscente.
Contra Persae muris obstinatius adhaerentes, quantum facere
nitique poterant, eludere et frustrari exitiales impetus conabantur.
<milestone unit="par" n="16"/>Verum ubi vimineas crates prae se ferentes oppugnatores iam
moenia perurgerent, cum sagittariis funditores, alii quin etiam saxa volventes
ingentia cum facibus et malleolis eos longius propulsabant, tum aptatae ligneis
sagittis ballistae flexu stridoreque torquebantur creberrima spicula funditantes et
scorpiones, quocumque manus peritae duxissent, rotundos lapides evibrabant.
<milestone unit="par" n="17"/>Iterum deinde ac saepe geminatis congressibus aestus
in meridiem crescens effervescente vaporatius sole apparatu operum et studio
proeliandi intentos cunctos revocaverat fatigatos et sudore perfusos.
<milestone unit="par" n="18"/>Eodem mentis proposito secuto quoque die per varia certaminum
genera controversae partes dimicantes instanter aequis manibus et pari fortuna
discedunt. 
Verum in omne discrimen armatis proximus princeps civitatis urgebat
excidium, ne circa muros diu excubans omitteret maiora, quae temptabat.
<milestone unit="par" n="19"/>Sed in destrictis necessitatibus nihil tam leve est, quod non
interdum etiam contra sperata rerum afferat momenta magnarum.
Cum enim ut saepe
discessurae partes levius concertarent, abusive incusso ariete, qui paulo ante erat
admotus, sternitur residuis omnibus altior turris latere coctili firmissime structa,
cuius ruina muri contiguum latus secum immani fragore protraxit.
<milestone unit="par" n="20"/>Ibi tum varietate casuum obsidentium labor obsessorumque
industria vicissim facinoribus speciosis inclaruit.
Nihil enim asperum ira et dolore
succenso militi videbatur, nihil munitoribus erat pro salute currentibus metuendum
aut dirum.
Nam cum anceps pugna diutius fervens sanguine utrimque multis caedibus
fuso diei finisset occasus, tandem fatigationi consulitur.
<milestone unit="par" n="21"/>Dumque haec luce agerentur ac palam, nuntiatur imperatori pervigili cura
distento legionarios milites, quibus cuniculorum erant fodinae mandatae, cavatis
tramitibus subterraneis sublicibusque suspensis ima penetrasse fundamentorum iam, si
ipse disposuerit, evasuros.
<milestone unit="par" n="22"/>Cum itaque noctis
plerumque processisset, aeneatorum accentu signo dato progrediendi ad pugnam ad arma
concursum est et consulto murorum invaduntur utrimque frontes, ut, dum propulsaturi
pericula defensores ultro citroque discurrunt, nec proxima fodientis audiretur ferri
tinnitus nec quodam intrinsecus obsistente cuniculariorum subita manus emergat.
<milestone unit="par" n="23"/>Quibus ita, ut convenerat, ordinatis et occupatis
prohibitoribus patefactisque latebris evolat Exsuperius, de Victorum numero miles,
post quem Magnus tribunus et Iovianus notarius, quos audax multitudo secuta his
prius confossis, quos in aede, per quam in lucem prodierant, invenerunt, suspensis
gradibus procedentes obtruncarunt vigiles omnes ex usu moris gentici iustitiam
felicitatemque regis sui canoris vocibus extollentes.
<milestone unit="par" n="24"/>Extimabatur <placeName>Mars</placeName> ipse, si misceri hominibus numina maiestatis iura permittunt,
affuisse castra Lucanorum invadenti Luscino.
Hocque ideo creditum est, quod in
congressu flagranti scalas vehens visus formidandae vastitatis armatus postridie,
cum recenseretur exercitus, praecipuo studio quaesitus repperiri non potuit, cum se
ultro offerret, si miles fuisset, memorabilis conscius facti.
Sed ut tunc, qui esset
pulchri facinoris auctor, penitus est ignoratum, ita nunc enituerunt hi, qui fecere
fortissime, obsidionalibus coronis donati et pro contione laudati veterum more.
<milestone unit="par" n="25"/>Tandem nudata reseratis aditibus multis lapsura
invaditur civitas et sine sexus discrimine vel aetatis, quidquid impetus repperit,
potestas iratorum absumpsit, alii exitii imminentis timore, cum hinc ignis, inde
mucrones urgerent, ultimum flentes e muris acti sua sponte praecipites membrisque
omnibus infirmati vitam morte funestiorem paulisper, dum caederentur, egerunt.
<milestone unit="par" n="26"/>Extractus est autem vivus cum satellitibus octoginta
Nabdates, praesidiorum magister, quem oblatum sibi cum aliis servari iussit intactum
serenus imperator et clemens.
Divisa itaque perpensis meritis et laboribus praeda
ipse, ut erat parvo contentus, mutum puerum oblatum sibi suscepit gesticularium
multa, quae callebat, nutibus venustissimis explicantem, et tribus aureis nummis,
partae victoriae praemium iucundum, ut existimabat, et gratum.
<milestone unit="par" n="27"/>Ex virginibus autem, quae speciosae sunt captae, ut in Perside, ubi
feminarum pulchritudo excellit, nec contrectare aliquam voluit nec videre Alexandrum
imitatus et Africanum, qui haec declinabant, ne frangerentur cupiditate, qui se
invictos a laboribus ubique praestiterunt.
<milestone unit="par" n="28"/>Inter haec
certamina nostrae partis architectus, cuius nomen non suppetit, post machinam
scorpionis forte assistens reverberato lapide, quem artifex titubanter aptaverat
fundae, obliso pectore supinatus profudit animam disiecta compage membrorum adeo, ut
ne signa quidem totius corporis noscerentur.
<milestone unit="par" n="29"/>Exin 
profecto imperatori index nuntiaverat certus circa muros subversi oppidi fallaces
foveas et obscuras, quales in tractibus illis sunt plurimae, subsedisse manum
insidiatricem latenter, ut improviso inde exorta agminis nostri terga feriret
extrema. 
<milestone unit="par" n="30"/>Confestimque ad extrahendam eam missi sunt
compertae fortitudinis pedites, qui cum neque pervadere foraminum aditus nec
amendatos intus prolicere possent ad decernendum, collectam stipulam et sarmenta
specuum faucibus aggesserunt.
Vnde fumus angustius penetrans ideoque spissior
quosdam vitalibus obstructis necavit, alios ignium afflatus semustos prodire in
perniciem coegit abruptam et ita omnibus ferro incendioque consumptis ad signa
repedavit ocius miles.
Hoc modo civitas ampla et populosa virtute roboris excisa
Romani in pulverem concidit et ruinas.
<milestone unit="par" n="31"/>Post quae tam
gloriosa transitis pontibus multorum amnium concursu continuatis ad munimenta gemina
venimus aedificiis cavatis exstructa, ubi Victorem comitem exercitus praevium a
transitu fluminis regis filius progressus a Ctesiphonte cum optimatibus et
multitudine armata prohibere conatus catervis sequentium militum visis abscessit.
<lb/></p>
              </div>
              <div type="cap" n="5">
               <p>
                <milestone unit="par" n="1"/>Pergentes itaque protinus ad lucos venimus agrosque
pube variorum seminum laetos, ubi reperta regia Romano more aedificata, quoniam id
placuerat, mansit intacta.
<milestone unit="par" n="2"/>Erat etiam in hac eadem
regione extentum spatium et rotundum loricae ambitu circumclausum destinatas regiis
voluptatibus continens feras, cervicibus iubatis leones armisque hispidos apros et
ursos, ut sunt Persici, ultra omnem rabiem saevientes et alia lecta immania corpora
bestiarum. 
Quas omnes diffractis portarum obicibus equites nostri venatoriis lanceis
et missilium multitudine confoderunt.
<milestone unit="par" n="3"/>Quo loco pingui
satis et cultu, qui
<supplied><gap/></supplied>bus <placeName>Coche</placeName>, quam <placeName>Seleuciam</placeName> nominant,
haud longius disparatur, ubi vallatis opere tumultuario castris et exercitu omni per
aquarum et pabuli opportuna biduo recreato antegressus cum procursatoribus princeps
et civitatem desertam collustrans a Caro principe quondam excisam, in qua perpetuus
fons stagnum ingens eiectat in Tigridem defluens, corpora vidit suffixa patibulis
multa necessitudinum eius, quem prodidisse civitatem <placeName>Pirisabora</placeName> rettulimus supra.
<milestone unit="par" n="4"/>Hic et Nabdates vivus exustus est, quem extractum cum
octoginta e latebris expugnatae docui civitatis, eo, quod inter exordia obsidii
coepti clam pollicitus prodere dimicavit acerrime adeptusque veniam insperatam ad id
proruperat insolentiae, ut Hormisdam laceraret omnibus probris.
<milestone unit="par" n="5"/>Itaque aliquantum progressi tristi percellimur facto.
Dum enim
tres procursatorum cohortes expeditae cum cuneo Persico decertarent, quem patefactis
subito portis profuderat civitas, proruptores alii ex contraria fluminis ripa
iumenta nos sequentia cum pabulatoribus paucis licenter palantibus intercipiunt et
obtruncant. 
<milestone unit="par" n="6"/>Vnde profectus imperator iratus et
frendens iamque regionibus Ctesiphontis propinquans celsum castellum offendit et
munitissimum, ad quod explorandum ausus accedere, obscurior, ut ipse rebatur, cum
paucis obequitans muros pauloque avidius intra ictum telorum repertus latere non
potuit; statimque diversorum missilium nube exagitatus oppetisset tormento murali,
ni vulnerato armigero, qui lateri eius haerebat, ipse scutorum densitate contectus
evitato magno discrimine discessisset.
<milestone unit="par" n="7"/>Qua causa
concitus immani munimentum disposuit obsidere prohibitoribus acriter ad resistendum
intentis, quod loco fidebant propemodum inaccesso quodque rex cum ambitiosis copiis
passibus citis incedens propediem affore credebatur.
<milestone unit="par" n="8"/>Iamque vineis et residuis omnibus, quae poscebat obsidium, paratis vigilia secunda
praecipiti, cum nox casu tunc lunari splendore nitens his, qui propugnaculis
insistebant, aperte cuncta monstraret, repente in unum pondus coacta multitudo
patefactis subito portis erupit cohortemque necopinantem adorta nostrorum cecidit
complures, inter quos etiam tribunus peremptus est periculum propulsare conatus.
<milestone unit="par" n="9"/>Quae dum ita aguntur, pari modo ut antea Persae ex
adversa fluminis ripa partem adorti nostrorum interfectis quibusdam vivos cepere
nonnullos. 
Et timore simul, quia venisse in maiorem numerum copiae putabantur
hostiles, egere nostri tunc segnius.
Sed ubi animis in audaciam restitutis armisque
raptis inter tumultum exercitus cantu concitus bucinarum cum minaci murmure
festinaret, eruptores perterriti reverterunt intacti.
<milestone unit="par" n="10"/>Et imperator ira gravi permotus reliquos ex ea cohorte, qui abiecte sustinuerant
impetum grassatorum, ad pedestrem compegit militiam, quae onerosior est,
dignitatibus imminutis.
<milestone unit="par" n="11"/>Flagrans post haec ad
eruendum castellum, ubi periclitatus est, operam convertit et curam nusquam ab
antesignanis ipse digrediens, ut inter primos dimicans militi ad fortiter faciendum
esset exemplo spectator probatorque gestorum.
Quo inter discriminum vertices diu
multumque versato varietate munitionum atque telorum et conspiratione oppugnatorum
idem castellum incenditur captum.
<milestone unit="par" n="12"/>Post quae
consideratis asperitatibus ante gestarum rerum et impendentium requievit exercitus
labore nimio quassatus multis victui congruis affatim distributis.
Vallum tamen
sudibus densis et fossarum altitudine cautius deinde struebatur, cum a vicina iam
Ctesiphonte repentini excursus et alia formidarentur occulta.
<lb/></p>
              </div>
              <div type="cap" n="6">
               <p>
                <milestone unit="par" n="1"/>Ventum est hinc ad fossile flumen Naarmalcha nomine,
quod amnis regum interpretatur, tunc aridum.
Id antehac Traianus posteaque Severus
egesto solo fodiri in modum canalis amplissimi studio curaverat summo, ut aquis
illuc ab <placeName>Euphrate</placeName> transfusis naves ad Tigridem commigrarent.
<milestone unit="par" n="2"/>Tutissimumque ad omnia visum est eadem loca purgari, quae quondam similia
Persae timentes mole saxorum obruere multorum.
Hacque valle purgata avulsis
cataractis undarum magnitudine classis secura stadiis triginta decursis in alveum
eiecta est Tigridis et contextis ilico pontibus congressus exercitus iter <placeName>Cochen</placeName>
versus promovit.
<milestone unit="par" n="3"/>Vtque lassitudini succederet quies
opportuna, in agro consedimus opulento arbustis et vitibus et cupressorum viriditate
laetissimo, cuius in medio diversorium opacum est et amoenum gentiles picturas per
omnes aedium partes ostendens regis bestias venatione multiplici trucidantis; nec
enim apud eos pingitur vel fingitur aliud praeter varias caedes et bella.
<milestone unit="par" n="4"/>Proinde cunctis ex sententia terminatis Augustus altius iam
contra difficultates omnes incedens tantumque a fortuna sperans nondum afflicta, ut
propius temeritatem multa crebro auderet, validiores naves ex his, quae alimenta
portabant et machinas, deoneratas octogenis implevit armatis retentoque secum
classis robore firmiore, quam in tres diviserat partes, unam cum Victore comite
quiete prima noctis emitti disposuit, ut flumine raptim transmisso ripae
occuparentur hostiles.
<milestone unit="par" n="5"/>Quod cum acri metu territi
duces concordi precatu fieri prohibere temptarent neque destinationem flecterent
principis, sublato vexillo, ut iussum est, evolant e conspectu quinque subito naves
et, cum ripas iam adventarent, facibus et omni materia, qua alitur ignis, petitae
assiduis iactibus cum militibus iam conflagrassent, ni veloci vigore pectoris
excitus imperator signum sibi datum nostros, quod margines iam tenerent, ut mandatum
est, erexisse proclamans classem omnem properare citis remigiis adegisset.
<milestone unit="par" n="6"/>Quo facto et naves incolumes sunt receptae et
residuus miles, quamquam saxis et varietate telorum ex edito vexaretur, post
concertationem acerrimam praealtas ripas et arduas supergressus stabat immobilis.
<milestone unit="par" n="7"/>Et miratur historia Rhodanum arma et loricam
retinente Sertorio transnatatum, cum eo momento turbati quidam milites veritique, ne
remanerent, post signum erectum scutis, quae patula sunt et incurva, proni firmius
adhaerentes eaque licet imperite regendo per voraginosum amnem velocitatem comitati
sunt navium.
<milestone unit="par" n="8"/>Contra haec Persae obiecerunt instructas
catafractorum equitum turmas sic confertas, ut lamminis cohaerenter aptati corporum
flexus splendore praestringerent occursantes obtutus operimentis scorteis equorum
multitudine omni defensa, quorum in subsidiis manipuli locati sunt peditum contecti
scutis oblongis et curvis, quae texta vimine et coriis crudis gestantes densius se
commovebant. 
Post hos elephanti gradientium collium specie motuque immanium corporum
propinquantibus exitium intentabant documentis praeteritis formidati.
<milestone unit="par" n="9"/>Hinc imperator catervis peditum infirmis medium inter acies
spatium secundum Homericam dispositionem praestituit, ne locati priores cedentesque
deformiter, cunctos averterent secum aut postsignani pone omnes reiecti centurias
nullo retinente licentius verterent terga, ipse cum levis armaturae auxiliis per
prima postremaque discurrens.
<milestone unit="par" n="10"/>Ergo ubi vicissim
contiguae se cernerent partes, cristatis galeis corusci Romani vibrantesque clipeos
velut pedis anapaesti praecinentibus modulis lenius procedebant et praepilatis
missilibus per procursatores principiis pugnae temptatis excita undique humus rapido
turbine portabatur.
<milestone unit="par" n="11"/>Et cum undique solito more
conclamaretur virorumque alacritatem sonantia classium iuvaret, hastis et mucronibus
strictis hinc inde comminus pugnabatur; sagittarum periculo miles erat immunis,
quantum interiora festinatius occupabat.
Inter quae Iulianus pulsos fulcire
subsidiis incitareque tardantes quasi conturmalis strenuus properabat et rector.
<milestone unit="par" n="12"/>Laxata itaque acies prima Persarum leni ante, dein
concito gradu calefactis armis retrorsus gradiens propinquam urbem petebat, quam
sequebatur miles itidem fessus in campis torridis ad usque diei finem a lucis ortu
decernens eiusque occipitiis pertinacius haerens omnem cum Pigrane et Surena et
Narseo potissimis ducibus ad usque Ctesiphontis muros egit praecipitem aversorum
feriens suras et terga.
<milestone unit="par" n="13"/>Perrupissetque civitatis
aditus lapsorum agminibus mixtus, ni dux Victor nomine manibus erectis prohibuisset
et vocibus ipse umerum et sagitta praestrictus et timens, ne intra moenium ambitus
rapidus miles inconsulte repertus nullosque inveniens exitus multitudinis pondere
circumveniretur. 
<milestone unit="par" n="14"/>Sonent Hectoreas poetae veteres
pugnas, fortitudinem Thessali ducis extollant, longae loquantur aetates Sophanem et
Aminiam et Callimachum et Cynegirum, Medicorum egregia culmina illa bellorum; non
minus illo die quorundam ex nostris inclaruisse virtutem omnium confessione
monstratur. 
<milestone unit="par" n="15"/>Post timorem depositum calcatasque ruinas
hostilium corporum iusto sanguine miles etiamtum cruentus ad imperatoris tentoria
congregatus laudes ei perhibebat et gratias, quod ignoratus ubique dux esset an
miles, 
<unclear/>magis tum ita rem prospere gesserat, ut caesis Persarum plus
minusve duobus milibus et quingentis septuaginta caderent soli nostrorum.
Qui 
appellans plerosque nominatim, quos stabili mente aliquid clarum fecisse ipse
arbiter perspexit, navalibus donavit coronis et civicis et castrensibus.
<milestone unit="par" n="16"/>Abunde ratus post haec prosperitates similes adventare
complures hostias Marti parabat Vltori et ex tauris pulcherrimis decem ad hoc
perductis nondum aris admoti voluntate sua novem procubuere tristissimi, decimus
vero, qui diffractis vinculis lapsus aegre reductus est, mactatus ominosa signa
monstravit. 
Quibus visis exclamavit indignatus acriter Iulianus Iovemque testatus
est nulla Marti iam sacra facturum nec resecravit celeri morte praereptus.
<lb/></p>
              </div>
              <div type="cap" n="7">
               <p>
                <milestone unit="par" n="1"/>Digesto itaque consilio cum primatibus super
Ctesiphontis obsidio itum est in voluntatem quorundam facinus audax et importunum
esse noscentium id aggredi, quod et civitas situ ipso inexpugnabilis defendebatur et
cum metuenda multitudine protinus rex affore credebatur.
<milestone unit="par" n="2"/>Vicit sententia melior, cuius utilitate princeps sollertissimus approbata,
Arintheum cum manu peditum expedita ad populandas regiones circumsitas misit
armentis laetas et frugibus hostes pari persecuturum industria, quos dispalatos
nuper densi tramites et latebrae texere notissimae; hinc opulenta
<supplied><gap/></supplied><milestone unit="par" n="3"/>Sed ille avidae semper ad ulteriora cupiditatis parvi
habitis vetantium dictis et increpitis optimatibus quod ob inertiam otiique
desiderium amitti suaderent prope iam parta regna Persidis, flumine laeva relicto
infaustis ductoribus praeviis mediterraneas vias arripere citato proposuit gradu.
<milestone unit="par" n="4"/>Et tamquam funesta face Bellonae subiectis ignibus
exuri cunctas iusserat naves praeter minores duodecim, quas profuturas pangendis
pontibus disposuit vehi carpentis, idque putabat utiliter ordinasse, ne relicta
classis usui hostibus foret aut certe, ut ab expeditionis primordio factum est,
armatorum fere viginti milia in trahendis occuparentur isdem navibus et regendis.
<milestone unit="par" n="5"/>Dein cum metuens sibi quisque mussaret monstraretque
perspicua veritas, quod repulsus forsitan ariditate vel altitudine montium ad aquas
redire non poterit miles, tortique perfugae aperte faterentur se fefellisse,
concursu maximo exstingui iussae sunt flammae.
Et quoniam ignis auctus immaniter
plerasque consumpsit, duodecim tantummodo naves potuerunt intactae servari, quae, ut
possint custodiri, discretae sunt.
<milestone unit="par" n="6"/>Hoc casu classe,
cum non oporteret, abolita Iulianus consociato fretus exercitu, cum armatorum nulli
per diversa distringerentur, numero potior ad interiora tendebat alimenta affatim
opulentis suggerentibus locis.
<milestone unit="par" n="7"/>Quo cognito hostes, ut
inedia nos cruciarent, herbas cum adultis segetibus incenderunt et conflagratione
procedere vetiti stativis castris, dum flammae senescerent, tenebamur.
Insultantesque nobis longius Persae nunc de industria se diffundebant aliquotiens
confertius resistentes, ut procul conspicantibus viderentur advenisse iam regis
auxilia ideoque eos aestimaremus erupisse ad audaces excursus et insolita
temptamenta. 
<milestone unit="par" n="8"/>Maerebat tamen ob haec imperator et
miles, quod nec contabulandi pontis erat facultas amissis navibus temere nec occurri
poterat hostis adventicii motibus, quem adesse coruscus nitor indicabat armorum arte
pro singulis membris inflexus.
Hisque accedebat aliud haud exiguum malum, quod nec
adminicula, quae praestolabamur, cum Arsace et nostris ducibus apparebant ob causas
impedita praedictas.
<lb/></p>
              </div>
              <div type="cap" n="8">
               <p>
                <milestone unit="par" n="1"/>Has ob res ut solaretur anxios milites, princeps
captivos graciles suapte natura, ut omnes paene sunt Persae, et macie iam confectos
iussit in medium duci nostrosque respiciens "en", inquit, "quos Martia ista pectora
viros existimant deformes illuvie capellas et taetras, utque crebri docuerunt
eventus, antequam manus conferant, abiectis armis vertentes semet in fugam".
<milestone unit="par" n="2"/>Quibus dictis remotisque captivis super rerum summa
consultabatur. 
Et multis ultro citroque dictitatis cum reverti debere per loca, qua
venimus, plebs vociferaretur imprudens, resistebat intentius princeps multis cum eo
id nequaquam fieri posse monstrantibus per effusam planitiem pabulo absumpto et
frugibus vicorumque reliquiis exustorum inopia squalentibus ultima, quodque
liquentibus iam brumae pruinis omne immaduerat solum et ruptis riparum terminis
aucti inhorruere torrentes,

<milestone unit="par" n="3"/>eo etiam ad difficultatem
accedente negotii, quod per eas terras vapore sideris calescentes muscarum et
culicum multitudine referta sunt omnia earumque volatu dies et astrorum noctu
micantium facies obumbratur.
<milestone unit="par" n="4"/>Et cum nihil humani
proficerent sensus diu fluctuantes et dubii, exstructis aris caesisque hostiis
consulta numinum citabantur, utrum nos per <placeName>Assyriam</placeName> reverti censerent an praeter
radices montium lenius gradientes <placeName>Chiliocomum</placeName> prope <placeName>Corduenam</placeName> situm ex improviso
vastare; quorum neutrum extis inspectis confore dicebatur.
<milestone unit="par" n="5"/>Sedit tamen sententia, ut omni spe meliorum succisa <placeName>Corduenam</placeName> arriperemus,
et sextum decimum kalendas Iulias promotis iam signis progresso imperatore cum lucis
exordio fumus vel vis quaedam turbinata pulveris apparebat, ut opinari daretur
asinorum esse greges agrestium, quorum multitudo in tractibus est illis innumera
ideo simul incedens, ut constipatione densa feroces leonum frustrentur assultus.
<milestone unit="par" n="6"/>Quidam arbitrabantur Arsacen ac duces adventare iam
nostros rumoribus percitos, quod imperator Ctesiphonta magnis viribus oppugnaret,
nonnulli Persas nobis viantibus incubuisse firmabant.
<milestone unit="par" n="7"/>Ideo inter haec ita ambigua, ne quid adversum accideret, revocantibus agmina
classicis in valle graminea prope rivum multiplicato scutorum ordine in orbiculatam
figuram metatis tutius quievimus castris.
Nec enim ad usque vesperam aere concreto
discerni potuit quidnam esset, quod squalidius videbatur.
<lb/></p>
              </div>
              </div>
              <div type="lib" n="XXV">
               <head>MARCELLINI HISTORIAE LIBER XXV</head>
               <div type="cap" n="1">
                <p>
                 <milestone unit="par" n="1"/>Et hanc quidem noctem nullo siderum fulgore
splendentem, ut solet in artis rebus et dubiis, exegimus nec sedere quoquam auso
nec flectere in quietem lumina prae timore.
Vbi vero primum dies inclaruit,
radiantes loricae limbis circumdatae ferreis et corusci thoraces longe prospecti
adesse regis copias indicabant.
<milestone unit="par" n="2"/>Hocque viso accensum
properantem congredi militem dirimente fluvio brevi prohibuit imperator et non
procul a vallo ipso inter excursatores nostros et Persicos proelio acri conserto
Machameus cecidit, ductor unius agminis nostri.
Cui propugnaturus Maurus frater,
dux postea <placeName>Phoenices</placeName>, cum germani trucidasset interfectorem, obvium quemque
perterrens infirmatus et ipse umerum telo pallescentem morte propinqua Machameum
extrahere pugna viribus valuit magnis.
<milestone unit="par" n="3"/>Et cum
fatiscerent vix toleranda aestuum magnitudine crebrisque congressibus partes, ad
ultimum hostiles turmae gravi sunt repulsa discussae.
Hinc recedentibus nobis
longius Saraceni secuti sunt et nostrorum metu peditum repedare compulsi paulo
postea innexi Persarum multitudini tutius irruebant Romana impedimenta rapturi,
verum viso imperatore ad alas subsidiarias reverterunt.
<milestone unit="par" n="4"/>Qua ex regione profecti ad <placeName>Hucumbra</placeName> nomine villam pervenimus, ubi per biduum
omnibus ad usum congruis et satietate quaesita frumenti ultra spem recreati
discessimus, et confestim absque his, quae tempus vehi permisit, reliqua flammis
exusta sunt.
<milestone unit="par" n="5"/>Postridie exercitu sedatius procedente
extremos, qui eo die forte cogendorum agminum officia sustinebant, necopinantes
Persae adorti negotio levi interfecissent, ni proximus equitatus noster hoc acutius
intellecto per patulas valles late diffusus tantam molem discriminis vulneratis,
qui supervenerant, reppulisset.
<milestone unit="par" n="6"/>In hac cecidit pugna
Adaces, nobilis satrapa, legatus quondam ad Constantium principem missus ac benigne
susceptus, cuius exuviis interfector Iuliano oblatis remuneratus est, ut decebat.
<milestone unit="par" n="7"/>Eodem die Tertiacorum equestris numerus a legionibus
incusatus est, quod, cum ipsae hostium adversas irrumperent acies, illi paulatim
dilapsi alacritatem paene totius minuissent exercitus.
<milestone unit="par" n="8"/>Vnde ad indignationem iustam imperator erectus ademptis signis hastisque
diffractis omnes eos, qui fugisse arguebantur, inter impedimenta et sarcinas et
captivos agere iter disposuit ductore eorum, qui solus fortiter decertarat, aliae
turmae apposito, cuius tribunus turpiter proelium deseruisse convincebatur.
<milestone unit="par" n="9"/>Abiecti sunt autem sacramento etiam alii quattuor ob
flagitium simile vexillationum tribuni; hoc enim correctionis moderamine leniori
impendentium consideratione difficultatum contentus est imperator.
<milestone unit="par" n="10"/>Progressi itaque septuaginta stadia attenuata rerum omnium
copia herbis frumentisque crematis ex flammis ipsis raptas fruges et pabula, ut
quisque vehere potuit, conservavit.
<milestone unit="par" n="11"/>Hoc etiam loco
relicto cum ad tractum Maranga appellatum omnis venisset exercitus, prope lucis
confinia immensa Persarum apparuit multitudo cum Merena equestris magistro militiae
filiisque regis duobus et optimatibus plurimis.
<milestone unit="par" n="12"/>Erant autem omnes catervae ferratae, ita per singula membra densis lamminis tectae,
ut iuncturae rigentes compagibus artuum convenirent, humanorumque vultuum simulacra
ita capitibus diligenter aptata, ut imbratteatis corporibus solidis ibi tantum
incidentia tela possint haerere, qua per cavernas minutas et orbibus oculorum
affixas parcius visitur vel per supremitates narium angusti spiritus emittuntur.
<milestone unit="par" n="13"/>Quorum pars contis dimicatura stabat immobilis, ut
retinaculis aereis fixam existimares, iuxtaque sagittarii, cuius artis fiducia ab
incunabulis ipsis gens praevaluit maxima, tendebant divaricatis brachiis flexiles
arcus, ut nervi mammas praestringerent dexteras, spicula sinistris manibus
cohaererent, summaque peritia digitorum pulsibus argutum sonantes harundines
evolabant vulnera perniciosa portantes.
<milestone unit="par" n="14"/>Post hos
elephantorum fulgentium formidandam speciem et truculentos hiatus vix mentes
pavidae perferebant, ad quorum stridorem odoremque et insuetum aspectum magis equi
terrebantur. 
<milestone unit="par" n="15"/>Quibus insidentes magistri manubriatos
cultros dexteris manibus illigatos gestabant acceptae apud <placeName>Nisibin</placeName> memores cladis
et, si ferociens animal vires exsuperasset regentis, ne reversum per suos, ut tunc
acciderat, collisam sterneret plebem, venam, quae caput a cervice disterminat, ictu
maximo terebrabant.
Exploratum est enim aliquando ab Hasdrubale Hannibalis fratre
ita citius vitam huiusmodi adimi beluarum.
<milestone unit="par" n="16"/>Quibus 
non sine magno terrore perspectis stipatus armatarum cohortium globis cum
primatibus fidentissimus imperator, ut flagitabat maior vis et atrocior, lunari
acie sinuatisque lateribus occursuros hosti manipulos instruebat.
<milestone unit="par" n="17"/>Et ne sagittariorum procursus nostrorum cuneos disiectaret,
illatis concitatius signis spiculorum impetum fregit datoque ad decernendum
sollemniter signo denseti Romani pedites confertas hostium frontes nisu
protruserunt acerrimo.
<milestone unit="par" n="18"/>Et fervente certaminum mole
clipeorum sonitus et virorum armorumque lugubre sibilantium fragor nihil perpetiens
iam remissum campos cruore et corporum strage contexit effusius cadentibus Persis,
quibus saepe languidis in conflictu artius pes pede collatus graviter obsistebat,
pugnare fortiter eminus consuetis et, si inclinatas suorum copias senserint,
cedendo in modum imbrium pone versus directis sagittis hostes a persequendi fiducia
deterrere. 
Pulsis igitur pondere magnarum virium Parthis miles solis cursu flammeo
diu lassatus signo in receptum dato in tentoria repetit ad audenda deinceps maiora
sublatus. 
<milestone unit="par" n="19"/>In hoc proelio Persarum maior, ut dictum
est, apparuit strages, nostrorum admodum levis.
Eminuit tamen inter varios
certaminum casus Vetranionis mors, viri pugnacis, qui legionem Ziannorum regebat.
<lb/></p>
               </div>
               <div type="cap" n="2">
                <p>
                 <milestone unit="par" n="1"/>Post quae triduo indutiis destinato, dum suo quisque
vulneri medetur vel proximi, commeatibus nos destitutos inedia cruciabat iam non
ferenda; et quoniam frugibus exustis et pabulis homines in discrimen ultimum
venerant et iumenta, ex eo cibo, quem animalia tribunorum vehebant et comitum, imae
quoque militum plebi penitus indigenti pars distributa est magna.
<milestone unit="par" n="2"/>Et imperator, cui non cuppediae ciborum ex regio more, sed sub
columellis tabernaculi parcius cenaturo pultis portio parabatur exigua, etiam
munifici fastidienda gregario, quidquid ad ministeria postulabatur, per contubernia
paupertina sui securus egessit.
<milestone unit="par" n="3"/>Ipse autem ad
sollicitam suspensamque quietem paulisper protractus, cum somno, ut solebat,
depulso ad aemulationem Caesaris Iulii quaedam sub pellibus scribens obscuro noctis
altitudine sensus cuiusdam philosophi teneretur, vidit squalidius, ut confessus est
proximis, speciem illam Genii publici, quam, cum ad Augustum surgeret culmen,
conspexit in Galliis, velata cum capite cornucopia per aulaea tristius discedentem.
<milestone unit="par" n="4"/>Et quamquam ad momentum haesit stupore defixus, omni
tamen superior metu ventura decretis caelestibus commendabat relictoque humi strato
cubili adulta iam excitus nocte et numinibus per sacra depulsoria supplicans
flagrantissimam facem cadenti similem visam aeris parte sulcata evanuisse
existimavit horroreque perfusus est, ne ita aperte minax Martis apparuerit sidus.
<milestone unit="par" n="5"/>Erat autem nitor igneus iste, quem diaissonta nos
appellamus, nec cadens umquam nec terram contingens.
Corpora enim qui credit
caelitus posse labi, profanus merito iudicatur et demens.
Fit autem hic habitus
modis compluribus, e quibus sufficiet pauca monstrare.
<milestone unit="par" n="6"/>Scintillas quidam putant ab aetherio candentes vigore parumque porrectius
tendere sufficientes exstingui vel certe radiorum flammas iniectas nubibus densis
acri scintillare contactu aut, cum lumen aliquod cohaeserit nubi.
Id enim in
stellae speciem figuratum decurrit quidem, dum viribus ignium sustentatur;
amplitudine vero spatiorum exinanitum in aerium solvitur corpus ad substantiam
migrans, cuius attritu incaluit nimio.
<milestone unit="par" n="7"/>Confestim 
itaque ante lucis primitias Etrusci haruspices accersiti consultique, quid astri
species portenderet nova, vitandum esse cautissime responderunt, ne quid tunc
temptaretur, ex Tarquitianis libris in titulo de rebus divinis id relatum esse
monstrantes, quod face in caelo visa committi proelium vel simile quidquam non
oportebit. 
<milestone unit="par" n="8"/>Quo etiam id inter alia multa spernente
orabant haruspices saltim aliquot horis profectionem differri et ne hoc quidem sunt
adepti imperatore omni vaticinandi scientiae reluctante, sed exorto iam die promota
sunt castra.
<lb/></p>
               </div>
               <div type="cap" n="3">
                <p>
                 <milestone unit="par" n="1"/>Hinc nos egressos Persae, cum saepe afflicti peditum
stabiles pugnas horrerent, structis insidiis occulte comitabantur altrinsecus
viantes catervas a celsis collibus explorando, ut id suspicans miles ad usque
perpetuum diem nec vallum erigeret nec sudibus se communiret.
<milestone unit="par" n="2"/>Dumque teguntur firmiter latera et exercitus pro locorum situ quadratis
quidem, sed laxis incedit agminibus, invasa subito terga pone versus arma cogentium
principi indicatur etiamtum inermi ad speculanda anteriora progresso.
<milestone unit="par" n="3"/>Qua concitus clade oblitus loricae scuto inter tumultum arrepto
properans ultimis ferre suppetias revocatur alio metu, qui etiam antesignanos, unde
discesserat, paria perpeti nuntiabat.
<milestone unit="par" n="4"/>Quae dum sine
respectu periculi sui redintegrare festinat, ex alia parte catafractorum Parthicus
globus centurias adoritur medias ac sinistro cornu inclinato acriter superfusus
faetorem elephantorumque stridorem impatienter tolerantibus nostris contis et
multiplicatis missilibus decernebat.
<milestone unit="par" n="5"/>Verum principe
volitante inter prima discrimina proeliorum exsilivit nostra succinctior armatura
aversorumque Persarum et beluarum suffragines concidebat et dorsa.
<milestone unit="par" n="6"/>Quos cum Iulianus cavendi immemor diffluxisse trepidos elatis
vociferando manibus aperte demonstrans irasque sequentium excitans audenter
effunderet semet in pugnam, clamabant hinc inde candidati, quos disiecerat terror,
ut fugientium molem tamquam ruinam male compositi culminis declinaret, et, incertum
unde, subita equestris hasta cute brachii eius praestricta costis perfossis haesit
in ima iecoris fibra.
<milestone unit="par" n="7"/>Quam dum avellere dextra manu
conatur, acuto utrimque ferro digitorum nervos sensit excisos et provolutus iumento
praesentiumque veloci concursu relatus in castra medicinae ministeriis fovebatur.
<milestone unit="par" n="8"/>Moxque ubi lenito paulisper dolore timere desiit,
magno spiritu contra exitium certans arma poscebat et equum, ut reviso proelio
suorum fiduciam repararet ac videretur sui securus alienae salutis sollicitudine
vehementer astringi eo vigore licet in negotio dispari, quo Epaminondas ille dux
inclutus letaliter apud <placeName>Mantineam</placeName> saucius et revectus ex acie cura quaerebat
sollicita scutum.
Quod cum vidisset propius, laetior vi vulneris interiit et, qui
animam intrepidus amittebat, iacturam clipei formidavit.
<milestone unit="par" n="9"/>Sed cum vires parum sufficerent voluntati sanguinisque profluvio
vexaretur, mansit immobilis ideo spe deinceps vivendi absumpta, quod percunctando
<placeName>Phrygiam</placeName> appellari locum, ubi ceciderat, comperit.
Hic enim obiturum se praescripta
audierat sorte.
<milestone unit="par" n="10"/>Reducto ad tentoria principe
incredibile dictu est, quo quantoque ardore miles ad vindictam ira et dolore
ferventior involabat, hastis ad scuta concrepans etiam mori, si tulisset fors,
obstinatus. 
Et quamvis offundebatur oculis altitudo pulveris et aestus calescens
officeret alacritati membrorum, tamen velut exauctoratus amisso ductore sine
parsimonia ruebat in ferrum.
<milestone unit="par" n="11"/>Contra animosius Persae
sagittarum volantium crebritate conspectum sui rapiebant oppositis, quos elephanti
tardius praecedentes magnitudine corporum cristarumque horrore pavorem iumentis
incutiebant et viris.
<milestone unit="par" n="12"/>Concursus itaque armatorum et
cadentium gemitus, equorum flatus, tinnitus ferri procul audiebatur, quamdiu
satietate vulnerum partibus fessis nox diremit certamina iam tenebrosa.
<milestone unit="par" n="13"/>Quinquaginta tum Persarum optimates et satrapae cum plebe
maxima ceciderunt inter has turbas Merena et Nohodare potissimis ducibus
interfectis. 
Obstupescat magniloquentia vetustatis diversis in locis proelia
viginti Marcelli; Sicinium Dentatum adiciat ornatum militarium multitudine
coronarum; miretur super his Sergium, qui viciens et ter vulneratus est in variis
pugnis, ut fertur, cuius posteritatis ultimus Catilina claras gloriarum adoreas
sempiternis maculis obumbravit.
<milestone unit="par" n="14"/>Deformabat tamen
tristitia laetiores eventus.
Dum haec enim post discessum ducis ubique aguntur,
exercitus cornu dextro defetigato et Anatolio interfecto, qui tunc erat officiorum
magister, Salustius praefectus actus in exitium praeceps et opera sui apparitoris
ereptus, Phosphorio amisso consiliario, qui ei aderat casu, evasit; et fugam


<supplied><gap/></supplied>palatini quidam militesque per multa discrimina
occupato castelli vicini praesidio post diem denique tertium iungi exercitui
potuerunt. 
<milestone unit="par" n="15"/>Quae dum ita aguntur, Iulianus in
tabernaculo iacens circumstantes allocutus est demissos et tristes: "advenit, o
socii, nunc abeundi tempus e vita, impendio tempestivum, quam reposcenti naturae ut
debitor bonae fidei redditurus exsulto, non, ut quidam opinantur, afflictus et
maerens philosophorum sententia generali perdoctus, quantum corpore sit beatior
animus, et contemplans, quotiens condicio melior a deteriore secernitur, laetandum
esse potiusquam dolendum; illud quoque advertens, quod etiam dii caelestes
quibusdam piissimis mortem tamquam summum praemium persolverunt.
<milestone unit="par" n="16"/>Munus autem id mihi delatum optime scio, ne difficultatibus
succumberem arduis neve me proiciam umquam aut prosternam expertus, quod dolores
omnes ut insultant ignavis, ita persistentibus cedunt.
<milestone unit="par" n="17"/>Nec me gestorum paenitet aut gravis flagitii recordatio stringit; vel cum in
umbram et angustias amendarer, vel post principatum susceptum animum tamquam a
cognatione caelitum defluentem immaculatum, ut existimo, conservavi et civilia
moderatius regens et examinatis rationibus bella inferens repellens, tametsi
prosperitas simul utilitasque consultorum non ubique concordent, quoniam coeptorum
eventus superae sibi vindicant potestates.
<milestone unit="par" n="18"/>Reputans 
autem iusti esse finem imperii oboedientium commodum et salutem ad tranquilliora
semper, ut nostis, propensior fui licentiam omnem actibus meis exterminans, rerum
corruptricem et morum, gaudensque abeo sciens, quod, ubicumque me velut imperiosa
parens consideratis periculis obiecit res publica, steti fundatus turbines calcare
fortuitorum assuefactus.
<milestone unit="par" n="19"/>Nec fateri pudebit:
interiturum me ferro dudum didici fide fatidica praecinente.
Ideoque sempiternum
veneror numen, quod non clandestinis insidiis nec longa morborum asperitate vel
damnatorum fine decedo, sed in medio cursu florentium gloriarum hunc merui clarum
ex mundo digressum.
Aequo enim iudicio iuxta timidus est et ignavus, qui, cum non
oportet, mori desiderat, et qui refugiat, cum sit opportunum.
<milestone unit="par" n="20"/>Hactenus loqui vigore virium labente sufficiet.
Super imperatore vero
creando caute reticeo, ne per imprudentiam dignum praeteream aut nominatum, quem
habilem reor, anteposito forsitan alio ad discrimen ultimum trudam.
Vt alumnus
autem rei publicae frugi opto bonum post me repperiri rectorem."
<milestone unit="par" n="21"/>Post haec placide dicta familiares opes iunctioribus velut
supremo distribuens stilo Anatolium quaesivit officiorum magistrum, quem cum beatum
fuisse Salustius respondisset praefectus, intellexit occisum acriterque amici casum
ingemuit, qui
<unclear/>eletantem contempserat suum.
<milestone unit="par" n="22"/>Et flentes inter haec omnes, qui aderant, auctoritate integra etiam tum
increpabat humile esse caelo sideribusque conciliatum lugeri principem dicens.
<milestone unit="par" n="23"/>Quibus ideo iam silentibus ipse cum Maximo et
Prisco philosophis super animorum sublimitate perplexius disputans hiante latius
suffossi lateris vulnere et spiritum tumore cohibente venarum epota gelida aqua,
quam petiit medio noctis horrore, vita facilius est absolutus anno aetatis altero
et tricensimo, natus apud <placeName>Constantinopolim</placeName>, a pueritia usque parentis obitu
destitutus Constanti, quem post fratris Constantini excessum inter complures alios
turba consumpsit imperii successorum, et Basilina matre iam inde a maioribus
nobili. 
<lb/></p>
               </div>
               <div type="cap" n="4">
                <p>
                 <milestone unit="par" n="1"/>Vir profecto heroicis connumerandus ingeniis,
claritudine rerum et coalita maiestate conspicuus.
Cum enim sint, ut sapientes
definiunt, virtutes quattuor praecipuae, temperantia, prudentia, iustitia,
fortitudo eisque accedentes extrinsecus aliae, scientia rei militaris, auctoritas,
felicitas atque liberalitas, intento studio coluit omnes ut singulas.
<milestone unit="par" n="2"/>Et primum ita inviolata castitate enituit, ut post amissam
coniugem nihil umquam venerium
<unclear/>augis larens illud advertens, quod apud
Platonem legitur Sophoclen, tragoediarum scriptorem, aetate grandaevum
interrogatum, ecquid adhuc feminis misceretur, negantem id adiecisse, quod gauderet
harum rerum amorem ut rabiosum quendam effugisse dominum et crudelem.
<milestone unit="par" n="3"/>Item ut hoc propositum validius confirmaret, recolebat saepe
dictum lyrici Bacchylidis, quem legebat iucunde, id asserentis, quod ut egregius
pictor vultum speciosum effingit, ita pudicitia celsius consurgentem vitam exornat.
Quam labem in adulto robore iuventutis ita caute vitavit, ut ne suspicione quidem
tenus libidinis ullius vel citerioris vitae ministris incusaretur, ut saepe
contingit. 
<milestone unit="par" n="4"/>Hoc autem temperantiae genus crescebat in
maius iuvante parsimonia ciborum et somni, quibus domi forisque tenacius utebatur.
Namque in pace victus eius mensarumque tenuitas erat recte noscentibus admiranda
velut ad pallium mox reversuri, per varios autem procinctus stans interdum more
militiae cibum brevem vilemque sumere visebatur.
<milestone unit="par" n="5"/>Vbi 
vero exigua dormiendi quiete recreasset corpus laboribus induratum, expergefactus
explorabat per semet ipsum vigiliarum vices et stationum post haec seria ad artes
confugiens doctrinarum.
<milestone unit="par" n="6"/>Et si nocturna lumina, inter
quae lucubrabat, potuissent voce ulla testari, profecto ostenderant inter hunc et
quosdam principes multum interesse, quem norant voluptatibus ne ad necessitatem
quidem indulsisse naturae.
<milestone unit="par" n="7"/>Dein prudentiae eius
indicia fuere vel plurima, e quibus explicari sufficiet pauca.
Armatae rei
scientissimus et togatae, civilitati admodum studens, tantum sibi arrogans, quantum
a contemptu et insolentia distare existimabat.
Virtute senior quam aetate;
studiosus cognitionum omnium et indeclinabilis aliquotiens iudex; censor in moribus
regendis acerrimus, placidus opum contemptor, mortalia cuncta despiciens, postremo
id praedicabat turpe esse sapienti, cum habeat animum, captare laudes ex corpore.
<milestone unit="par" n="8"/>Quibus autem iustitiae inclaruit bonis, multa
significant, primo quod erat pro rerum hominum distinctione sine crudelitate
terribilis, deinde quod paucorum discrimine vitia cohibebat, tum autem quod
minabatur ferro potiusquam utebatur.
<milestone unit="par" n="9"/>Postremo ut
multa praeteream, constat eum in apertos aliquos inimicos insidiatores suos ita
consurrexisse mitissime, ut poenarum asperitatem genuina lenitudine castigaret.
<milestone unit="par" n="10"/>Fortitudinem certaminum crebritas ususque bellorum
ostendit et patientia frigorum immanium et fervoris.
Cumque corporis munus a
milite, ab imperatore vero animi poscitur, ipse trucem hostem ictu confecit
audacter congressus ac nostros cedentes obiecto pectore suo aliquotiens cohibuit
solus regnaque furentium Germanorum excindens et in pulvere vaporato Persidis
augebat fiduciam militis dimicans inter primos.
<milestone unit="par" n="11"/>Castrensium negotiorum scientiam plura declarant et nota, civitatum oppugnationes
et castellorum inter ipsos discriminum vertices, acies figura multiformi
compositae, salubriter et caute castra metata, praetenturae stationesque agrariae
totis rationibus ordinatae.
<milestone unit="par" n="12"/>Auctoritas adeo valuit,
ut dilectus artissime, dum timetur, ac si periculorum socius et laborum et inter
concertationes acerrimas animadverti iuberet in desides et Caesar adhuc sine
stipendio regeret militem feris oppositum gentibus, ut dudum est dictum;
allocutusque tumentes armatos discessurum ad vitam minaretur privatam, ni
tumultuare desistent.
<milestone unit="par" n="13"/>Denique id pro multis nosse
sufficiet: exhortatum eum supplici contione militem Gallicanum pruinis assuetum et
<placeName>Rheno</placeName> peragratis spatiis regionum extentis per tepentem <placeName>Assyriam</placeName> ad usque confinia
traxisse Medorum.
<milestone unit="par" n="14"/>Felicitas ita eminuit, ut ipsis
quodammodo cervicibus Fortunae aliquamdiu bonae gubernatricis evectus victoriosis
cursibus difficultates superstaret immensas.
Et postquam ex occidua plaga digressus
est, quoad fuit in terris, quievere nationes omnes immobiles ac si quodam caduceo
leniente mundana.
<milestone unit="par" n="15"/>Liberalitatis eius testimonia
plurima sunt et verissima, inter quae indicta sunt tributorum admodum levia,
coronarium indultum, remissa debita multa diuturnitate congesta, aequata fisci
iurgia cum privatis, vectigalia civitatibus restituta cum fundis, absque his, quos
velut iure vendidere praeteritae potestates, quodque numquam augendae pecuniae
cupidus fuit, quam cautius apud dominos servari existimabat, id aliquotiens
praedicans Alexandrum Magnum, ubi haberet thesauros, interrogatum "apud amicos"
benivole respondisse.
<milestone unit="par" n="16"/>Digestis bonis, quae scire
potuimus, nunc ad explicanda eius vitia veniamus, licet dicta sint carptim.
Levioris ingenii, verum hoc instituto rectissimo temperabat emendari se, cum
deviaret a fruge bona, permittens.
<milestone unit="par" n="17"/> Linguae fusioris
                 et admodum raro silentis, praesagiorum sciscitationi nimiae deditus, ut aequiperare
                 videretur in hac parte principem Hadrianum, superstitiosus magis quam sacrorum
                 legitimus observator, innumeras sine parsimonia pecudes mactans, ut aestimaretur,
                 si revertisset de Parthis, boves iam defuturos, Marci illius similis Caesaris, in
                 quem id accipimus dictum: <foreign xml:lang="grc">οἱ βόες οἱ λευκοὶ Μάρκῳ τῷ
                  Καίσαρι χαίρειν. </foreign>
                 <foreign xml:lang="grc">ἂν πάλι νικήσῃς, ἄμμες ἀπωλόμεθα. </foreign>
<milestone unit="par" n="18"/>Volgi plausibus laetus, laudum etiam ex minimis
rebus intemperans appetitor, popularitatis cupiditate cum indignis loqui saepe
affectans. 
<milestone unit="par" n="19"/>Verum tamen cum haec essent, aestimari
poterat, ut ipse aiebat, vetus illa Iustitia, quam offensam vitiis hominum Aratus
extollit in caelum, eo imperante redisse rursus ad terras, ni quaedam ad arbitrium
agens interdum ostenderet se dissimilem sui.
<milestone unit="par" n="20"/>Namque 
et iura condidit non molesta absolute quaedam iubentia fieri vel arcentia praeter
pauca, inter quae erat illud inclemens, quod docere vetuit magistros rhetoricos et
grammaticos Christianos, ni transissent ad numinum cultum.
<milestone unit="par" n="21"/>Illud quoque itidem parum ferendum, quod municipalium ordinum coetibus
patiebatur iniuste quosdam annecti vel peregrinos vel ab his consortiis privilegiis
aut origine longe discretos.
<milestone unit="par" n="22"/>Figura tali situque
membrorum: mediocris erat staturae, capillis tamquam pexis et mollibus, hirsuta
barba in acutum desinente vestitus, venustate oculorum micantium flagrans, qui
mentis eius argutias indicabant, superciliis decoris et naso rectissimo, ore paulo
maiore, labro inferiore demisso, opima et incurva cervice, umeris vastis et latis,
ab ipso capite usque unguium summitates liniamentorum recta compage, unde viribus
valebat et cursu.
<milestone unit="par" n="23"/>Et quoniam eum obtrectatores novos
bellorum tumultus ad perniciem rei communis insimulant concitasse, sciant docente
veritate perspicue non Iulianum, sed Constantinum ardores Parthicos succendisse,
cum Metrodori mendaciis avidius acquiescit, ut dudum rettulimus plene.
<milestone unit="par" n="24"/>Vnde caesi ad indignationem exercitus nostri, capti militares
aliquotiens numeri, urbes excisae, rapta munimenta vel diruta, provinciae gravibus
impensis exhaustae et ad effectum tendentibus minis cuncta petebantur a Persis ad
usque Bithynos et litora Propontidis.
<milestone unit="par" n="25"/>At in <placeName>Galliis</placeName>
fervorum tenore gliscente diffusis per nostra Germanis iamque Alpibus ad vastandam
<placeName>Italiam</placeName> perrumpendis nihil multa et nefanda perpessis hominibus praeter lacrimas
supererat et terrores, ubi et praeteritorum recordatio erat acerba et exspectatio
tristior impendentium.
Quae omnia iuvenis iste ad occiduam plagam specie Caesaris
missus regesque pro mancipiis agitans ignobilibus cuncta paene mira dictu
celeritate correxit.
<milestone unit="par" n="26"/>Itaque ut orientem pari studio
recrearet, adortus est Persas triumphum exinde relaturus et cognomentum, si
consiliis eius et factis illustribus decreta caelestia congruissent.
<milestone unit="par" n="27"/>Et cum sciamus adeo experimenta quosdam ruere improvidos, ut
bella interdum victi et naufragi repetant maria et ad difficultates redeant, quibus
succubuere saepissime, sunt, qui reprehendant paria repetisse principem ubique
victorem. 
<lb/></p>
               </div>
               <div type="cap" n="5">
                <p>
                 <milestone unit="par" n="1"/>Nec fuit post haec lamentis aut fletibus locus.
Corpore enim curato pro copia rerum et temporis, ut, ubi ipse olim statuerat,
conderetur, principio lucis secutae, quae erat quintum kalendas Iulias, hostibus ex
omni latere circumfusis collecti duces exercitus advocatisque legionum principiis
et turmarum super creando principe consultabant.
<milestone unit="par" n="2"/>Discissique studiis turbulentis Arintheus et Victor et e palatio Constanti residui
de parte sua quendam habilem scrutabantur; contra Nevitta et Dagalaifus proceresque
Gallorum virum talem ex commilitio suo quaeritabant.
<milestone unit="par" n="3"/>Quae dum ambiguntur, nulla variante sententia itum est voluntate omnium in Salutium
eoque causante morbos et senectutem honoratior aliquis miles advertens destinatius
reluctantem "et quid ageretis", ait, "si id bellum vobis curandum commisisset
absens, ut saepe factum est, imperator?
Nonne posthabitis ceteris militem
instantibus aerumnis eriperetis?
Id nunc agite et, si <placeName>Mesopotamiam</placeName> videre licuerit,
utriusque exercitus consociata suffragia legitimum principem declarabunt."
<milestone unit="par" n="4"/>Inter has exiguas ad tantam rem moras nondum
pensatis sententiis tumultuantibus paucis, ut in rebus extremis saepe est factum,
Iovianus eligitur imperator, domesticorum ordinis primus, paternis meritis
mediocriter commendabilis.
Erat enim Varroniani notissimi comitis filius haud dudum
post depositum militiae munus ad tranquilliora vitae digressi.
<milestone unit="par" n="5"/>Et confestim indumentis circumdatus principalibus subitoque
productus e tabernaculo per agmina iam discurrebat proficisci parantia.
<milestone unit="par" n="6"/>Et quoniam acies ad usque lapidem quartum porrigebatur,
antesignani clamare quosdam Iovianum audientes Augustum eadem multo maius sonabant;
gentilitate enim prope perciti nominis, quod una littera discernebat, Iulianum
recreatum arbitrati sunt deduci magnis favoribus, ut solebat.
Verum cum incurvus
ille visus et longior adventaret, suspicati, quod acciderat, in lacrimas effusi
sunt omnes et luctum.
<milestone unit="par" n="7"/>Quodsi gravis quidam aequitatis
spectator in ultimo rerum spiritu factum criminatur improvide, nauticos idem
iustius incusabit, si amisso perito navigandi magistro saevientibus flabris et mari
clavos regendae navis cuilibet periculi socio commiserunt.
<milestone unit="par" n="8"/>His ita caeco quodam iudicio fortunae peractis Iovianorum signifer, quos
Varronianus rexerat dudum, cum novo dissidens principe etiamtum privato ut patris
eius obtrectator molestus periculum ex inimico metuens iam communia supergresso
discessit ad Persas ac data dicendi copia, quae sciret, docet Saporem iam
propinquantem exstincto, quem verebatur, turbine concitato calonum ad umbram
imperii Iovianum adhuc protectorem ascitum, inertem quendam et mollem.
<milestone unit="par" n="9"/>Hoc ille audito, quod semper trepidis votis
<supplied><gap/></supplied>et inopina prosperitate elatus multitudine ex regio
equitatu adiuncta his, qui dimicavere nobiscum, celeri disposuit gradu agminis
nostri invadi terga postremi.
<lb/></p>
               </div>
               <div type="cap" n="6">
                <p>
                 <milestone unit="par" n="1"/>Quae dum ultro citroque ordinantur, hostiis pro
Ioviano 
<supplied><gap/></supplied>extisque inspectis pronuntiatum est eum omnia
perditurum, si intra vallum remansisset, ut cogitabat, superiorem vero fore
profectum. 
<milestone unit="par" n="2"/>Proinde egredi iam coeptantes adoriuntur
nos elephantis praeviis Persae, ad quorum faetorem inaccessum terribilemque equis
inter initia turbatis et viris Ioviani et Herculiani occisis beluis paucis
catafractis equitibus acriter restiterunt.
<milestone unit="par" n="3"/>Dein 
legiones Ioviorum atque Victorum laborantibus suis ferentes auxilium elephantos duo
straverunt cum hostium plebe non parva et in laevo proelio viri periere fortissimi,
Iulianus et Macrobius et Maximus, legionum tribuni, quae tunc primas exercitus
obtinebant. 
<milestone unit="par" n="4"/>Hisque sepultis, ut rerum angustiae
permiserunt, prope confinia noctis, cum ad castellum <placeName>Sumere</placeName> nomine citis passibus
tenderemus, iacens Anatolii corpus est agnitum, quod tumultuaria opera terrae
mandatum est.
Hic et milites sexaginta cum palatinis recepimus, quos in munimentum


<unclear/>vaccatum confugisse rettulimus.
<milestone unit="par" n="5"/>Secuto 
deinde die pro captu locorum reperta
<unclear/>est in valle castra ponuntur velut
murali ambitu circumclausa praeter unum exitum eundemque patentem undique in modum
mucronum praeacutis sudibus fixis.
<milestone unit="par" n="6"/>Hocque viso e
saltibus nos hostes diversitate telorum et verbis turpibus incessebant ut perfidos
et lectissimi principis peremptores; audierant enim ipsi quoque referentibus
transfugis rumore iactato incerto Iulianum telo cecidisse Romano.
<milestone unit="par" n="7"/>Ausi denique inter haec equitum cunei porta perrupta praetoria
prope ipsum tabernaculum principis advenire occisis multis suorum et vulneratis vi
repulsi sunt magna.
<milestone unit="par" n="8"/>Egressi exinde proxima nocte
<placeName>Charcham</placeName> occupavimus locum ideo tuti, quod riparum aggeribus humana manu
instructis, ne Saraceni deinceps <placeName>Assyriam</placeName> persultarent, nostrorum agmina nullus ut
ante vexabat.
<milestone unit="par" n="9"/>Cumque his kalendis Iuliis stadiis
triginta confectis civitatem nomine <placeName>Duram</placeName> adventaremus, fatigatis iumentis vectores
eorum novissimi pedibus incedentes a Saracena multitudine circumsaepti protinus
interissent, ni expeditiores turmae nostrorum opem laborantibus attulissent.
<milestone unit="par" n="10"/>Hos autem Saracenos ideo patiebamur infestos, quod
salaria muneraque plurima a Iuliano ad similitudinem praeteriti temporis accipere
vetiti questique apud eum solum audierant imperatorem bellicosum et vigilantem
ferrum habere, non aurum.
<milestone unit="par" n="11"/>In hoc loco Persarum
obstinatione tritum est quadriduum.
Nam progredientes nos sequebantur crebris
lacessitionibus retrahentes; et cum staremus ut pugnaturi, gradum sensim referentes
moris diuturnis excruciabant.
Iamque, ut solent extrema metuentibus etiam ficta
placere, fama circumlata fines haud procul limitum esse nostrorum exercitus
vociferans immodeste dari sibi copiam transeundi Tigridis flagitabat.
<milestone unit="par" n="12"/>Quibus oppositus cum rectoribus imperator tumentemque iam
canis exortu sideris amnem ostendens, ne se periculosis committerent gurgitibus,
exorabat nandi imperitos asserens esse complures simulque adiciens hostiles manus
hinc inde margines superfusi fluminis occupasse.
<milestone unit="par" n="13"/>Sed 
cum haec saepe congeminando refragaretur in cassum milesque conclamans magno
contentionis fragore minaretur extrema, id impetratur aegerrime, ut mixti cum
arctois armatis Galli amnem primi omnium penetrarent, ut his magnitudine fluentorum
abreptis residuorum pertinacia frangeretur aut, si id perfecissent innocui,
transitus fidentior temptaretur.
<milestone unit="par" n="14"/>Electique sunt ad
id negotium habiles, qui maxima prae ceteris flumina transmeare in regionibus
genuinis a prima pueritia sunt instituti, et cum latendi copiam nocturna quies
daret, tamquam e transenna simul emissi spe citius ripas occupavere contrarias
Persarumque conculcatis pluribus et truncatis, quos loca servare dispositos
securitas placido vinxerat somno, efficacis audaciae signum elatis manibus
contortisque sagulis ostendebant.
<milestone unit="par" n="15"/>Hoc longe
conspecto ardens ad transitum miles ea mora tantummodo tenebatur, quod utribus e
caesorum animalium coriis coagmentare pontes architecti promittebant.
<lb/></p>
               </div>
               <div type="cap" n="7">
                <p>
                 <milestone unit="par" n="1"/>Quae dum vanis conatibus agitabantur, rex Sapor et
procul absens et, cum prope venisset, exploratorum perfugarumque veris vocibus
docebatur fortia facta nostrorum, foedas suorum strages et elephantos, quod numquam
se regnante meminerat, interfectos exercitumque Romanum continuis laboribus
induratum post casum gloriosi rectoris non saluti suae, ut memorabat, consulere,
sed vindictae difficultatemque rerum instantium aut victoria summa aut morte
memorabili finiturum.
<milestone unit="par" n="2"/>Ob quae reputabat multa et
formidanda diffusum abunde militem per provincias levi tessera colligi posse
expertus et sciens populum suum post amissam maximam plebem ultimis terroribus
deformatum, simul comperiens in <placeName>Mesopotamia</placeName> relictum haud multo minorem exercitum.
<milestone unit="par" n="3"/>Quae super omnia hebetarunt eius anxiam mentem, uno
parique natatu quingenti viri transgressi tumidum flumen incolumes custodibusque
confossis reliquos consortes suos ad similem fiduciam concitasse.
<milestone unit="par" n="4"/>Haec inter cum neque pontes compaginari paterentur undae
torrentes, et absumptis omnibus, quae mandi poterant, utilibus ullis acto
miserabiliter biduo furebat inedia iraque percitus miles ferro properans quam fame
ignavissimo genere mortis absumi.
<milestone unit="par" n="5"/>Erat tamen pro
nobis aeternum dei caelestis numen et Persae praeter sperata priores super fundanda
pace oratores Surenam et optimatem alium mittunt animos ipsi quoque despondentes,
quos omnibus paene proeliis pars Romana superior gravius quassabat in dies.
<milestone unit="par" n="6"/>Condiciones autem ferebant difliciles et perplexas
fingentes humanorum respectu reliquias exercitus redire sinere clementissimum
regem, si, quae iubet, impleverit cum primatibus Caesar.
<milestone unit="par" n="7"/>Contra hos cum Salutio praefecto mittitur Arintheus et, dum deliberatur
examinatius, quid finiri deberet, dies quattuor sunt evoluti inedia cruciabiles et
omni supplicio tristiores.
<milestone unit="par" n="8"/>Quo temporis spatio,
antequam hi mitterentur, si exabusus princeps paulatim terris hostilibus
excessisset, profecto venisset ad praesidia <placeName>Corduenae</placeName>, uberis regionis et nostrae,
ex eo loco, in quo haec agebantur, centesimo lapide disparatae.
<milestone unit="par" n="9"/>Petebat autem rex obstinatius, ut ipse aiebat, sua dudum a
Maximiano erepta, ut docebat autem negotium, pro redemptione nostra quinque
regiones Transtigritanas: <placeName>Arzanenam</placeName> et Moxoenam et Zabdicenam itidemque Rehimenam
et <placeName>Corduenam</placeName> cum castellis quindecim et <placeName>Nisibin</placeName> et Singaram et <placeName>Castra Maurorum</placeName>,
munimentum perquam opportunum.
<milestone unit="par" n="10"/>Et cum pugnari
deciens expediret, ne horum quidquam dederetur, adulatorum globus instabat timido
principi Procopii metuendum subserens nomen eumque affirmans, si redit cognito
Iuliani interitu cum intacto milite, quem regebat, novas res nullo renitente facile
moliturum. 
<milestone unit="par" n="11"/>Hac perniciosa verborum ille assiduitate
nimia succensus sine cunctatione tradidit omnia, quae petebantur, difficile hoc
adeptus, ut <placeName>Nisibis</placeName> et Singara sine incolis transirent in iura Persarum, a
munimentis vero alienandis reverti ad nostra praesidia Romana permitterentur.
<milestone unit="par" n="12"/>Quibus exitiale aliud accessit et impium, ne post
haec ita composita Arsaci poscenti contra Persas ferretur auxilium, amico nobis
semper et fido.
Quod ratione gemina cogitatum est, ut puniretur homo, qui
<placeName>Chiliocomum</placeName> mandatu vastaverat principis, et remaneret occasio, per quam subinde
licenter invaderetur <placeName>Armenia</placeName>.
Vnde postea contigit, ut vivus caperetur idem Arsaces
et <placeName>Armeniae</placeName> maximum latus Medis conterminans et Artaxata inter dissensiones et
turbamenta raperent Parthi.
<milestone unit="par" n="13"/>Quo ignobili decreto
firmato, ne quid committeretur per indutias contrarium pactis, obsidatus specie
viri celebres altrinsecus dantur, Nemota et Victor ex parte nostrorum et
Bellovaedius, insignium numerorum tribuni, ex parte vero diversa Bineses e numero
nobilium optimatum tresque alii satrapae non obscuri.
<milestone unit="par" n="14"/>Foederata itaque pace annorum triginta eaque iuris iurandi religionibus
consecrata reversi itineribus aliis, quoniam loca contigua flumini ut confragosa
vitabantur et aspera, potus inopia premebamur et cibi.
<lb/></p>
               </div>
               <div type="cap" n="8">
                <p>
                 <milestone unit="par" n="1"/>Et pax specie humanitatis indulta in perniciem est
versa multorum, qui fame ad usque spiritum lacerati postremum ideoque latenter
progressi aut imperitia nandi gurgite fluminis absorbebantur aut, si undarum vi
superata venirent ad ripas, rapti a Saracenis vel Persis, quos, ut diximus paulo
ante, exturbavere Germani, caedebantur ut pecora vel longius amendati sunt
venundandi. 
<milestone unit="par" n="2"/>Vbi vero transeundi amnis aperte signum
dedere bucinae concrepantes, immane quo quantoque ardore temere rapiendo momenta
periculorum semet quisque reliquis omnibus anteponens vitare multa et terribilia
festinabat et pars ratibus temere textis iumenta retinentes hinc inde natantia,
alii supersidentes utribus, quidam diversa in necessitatis abrupto versantes
undarum occursantium fluctus obliquis meatibus penetrabant.
<milestone unit="par" n="3"/>Imperator ipse brevibus lembis, quos post exustam classem docuimus
remansisse, cum paucis transvectus eadem navigia ultro citroque discurrere statuit,
dum omnes conveheremur, tandemque universi praeter mersos ad ulteriores venimus
margines favore superi numinis discrimine per difficiles casus extracti.
<milestone unit="par" n="4"/>Dum nos pendentium aerumnarum opprimit timor, compertum est
procursatorum indicio Persas pontem iungere procul e nostro conspectu, ut post
firmatam pacem et foedera sopitis belli turbinibus incuriosius gradientes aegros et
animalia peterent diu defatigata; verum cum se proditos advertissent, a conatu
nefario destiterunt.
<milestone unit="par" n="5"/>Hac etiam suspicione iam liberi
properantesque itineribus magnis prope <placeName>Hatram</placeName> venimus, vetus oppidum in media
solitudine positum olimque desertum, quod eruendum adorti temporibus variis
Traianus et Severus principes bellicosi cum exercitibus paene deleti sunt, ut in
eorum actibus has quoque digessimus partes.
<milestone unit="par" n="6"/>Vnde 
cognito per porrectam planitiem ad usque lapidem septuagensimum in regionibus
aridis nec aquam inveniri posse praeter salsam at faetidam nec ad victum aliquid
nisi abrotonum et absinthium et dracontium aliaque herbarum genera ut tristissima
vasa, quae portabantur, aquis impleta sunt dulcibus et mactatis camelis iumentisque
aliis alimenta quaesita sunt licet noxia.
<milestone unit="par" n="7"/>Et via sex
dierum emensa, cum ne gramina quidem invenirentur solacia necessitatis extremae,
dux <placeName>Mesopotamiae</placeName> Cassianus et tribunus Mauricius pridem ob hoc missus ad Vr nomine
Persicum venere castellum cibos ferentes ex his, quos relictus cum Procopio et
Sebastiano exercitus parcius victitans conservarat.
<milestone unit="par" n="8"/>Hinc Procopius alter notarius et Memoridus militaris tribunus ad tractus Illyricos
mittuntur et Galliarum nuntiaturi Iuliani mortem et Iovianum post eius obitum ad
culmen augustum evectum.
<milestone unit="par" n="9"/>Quibus id mandaverat
princeps, ut Lucillianum, socerum suum, post depositum militiae munus digressum ad
otium morantemque eo tempore apud <placeName>Sirmium</placeName> oblatis magisterii equitum et peditum
codicillis, quos isdem tradiderat, properare <placeName>Mediolanum</placeName> urgerent res firmaturum
ancipites et, quod magis metuebatur, si casus novi quidam exsurgerent, opponendum.
<milestone unit="par" n="10"/>Quibus imperator secretiores addiderat litteras
Lucillianum itidem monens, ut quosdam lectos exploratae industriae fideique duceret
secum adminiculis eorum usurus pro incidentium captu negotiorum.
<milestone unit="par" n="11"/>Prudentique consilio Malarichum ex familiaribus negotiis
agentem etiam tum in <placeName>Italia</placeName> missis insignibus Iovino iussit succedere, armorum
magistro per <placeName>Gallias</placeName>, gemina utilitate praespeculata, ut et dux meriti celsioris
ideoque suspectus abiret e medio et homo inferioris spei ad sublimiora provectus
auctoris sui nutantem adhuc statum studio fundaret ingenti.
<milestone unit="par" n="12"/>Iussum est autem ad implenda haec perrecturis extollere seriem gestorum
in melius et rumores, quaqua irent, verbis diffundere concinentibus procinctum
Parthicum exitu prospero terminatum additisque festinando itineri noctibus
provinciarum militiaeque rectoribus insinuare novi principis scripta omniumque
sententiis occultius sciscitatis remeare velociter cum responsis, ut comperto, quid
in longinquis agatur, principatus corroborandi matura consilia quaerantur et cauta.
<milestone unit="par" n="13"/>Hos tabellarios fama praegrediens index tristiorum
casuum velocissima per provincias volitabat et gentes maximeque omnium Nisibenos
acerbo dolore perculsit, cum urbem Sapori deditam comperissent, cuius iram
metuebant et simultates, recolentes, quae assidue pertulerit funera eam saepius
oppugnare conatus.
<milestone unit="par" n="14"/>Constabat enim orbem eoum in
dicionem potuisse transire Persidis, ni illi haec civitas habili situ et moenium
magnitudine restitisset.
Miseri tamen, licet maiore venturi pavore
constringerentur, spe tamen sustentari potuerunt exigua, hac scilicet velut suopte
motu vel exoratus eorum precibus imperator eodem statu retinebit urbem, orientis
firmissimum claustrum.
<milestone unit="par" n="15"/>Dum gestorum seriem ubique
rumores diffunditant varii, in exercitu absumptis commeatibus paucis, quos advectos
praediximus, in corpore sua necessitas erat humana vertenda, ni iumentorum caro
caesorum aliquatenus perdurasset; unde effectum est, ut et armorum pleraque
proicerentur et sarcinarum.
Adeo enim atroci tabuimus fame, ut, si usquam modius
unus farinae fuisset repertus, quod raro contigerat, aureis decem mutaretur ut
minus. 
<milestone unit="par" n="16"/>Profecti exinde <placeName>Thilsaphata</placeName> venimus, ubi
Sebastianus atque Procopius cum tribunis principiisque militum sibi ad tuendam
<placeName>Mesopotamiam</placeName> commissorum, ut poscebat sollemnitas, occurrerunt; et sequebantur
benigne suscepti.
<milestone unit="par" n="17"/>Post quae itinere festinato <placeName>Nisibi</placeName>
cupide visa extra urbem stativa castra posuit princeps rogatusque enixe precante
multiplici plebe, ut ingressus palatio more succederet principum, pertinaciter
reluctatus est erubescens agente se intra muros urbem inexpugnabilem iratis
hostibus tradi.
<milestone unit="par" n="18"/>Ibi tunc vespera tenebrante raptus a
cena Iovianus, primus inter notarios omnes, quem in obsidione civitatis
Maozamalchae per cuniculum docuimus evasisse cum aliis, ductusque ad devium locum
et praeceps actus in puteum siccum obrutus est saxorum multitudine superiacta hanc
profecto ob causam, quod Iuliano perempto ipse quoque nominatus a paucis ut imperio
dignus nec post creatum Iovianum egit modeste, sed susurrans super negotio quaedam
audiebatur invitabatque ad convivia subinde militares.
<lb/></p>
               </div>
               <div type="cap" n="9">
                <p>
                 <milestone unit="par" n="1"/>Postridie Bineses, unus ex Persis, quem inter alios
excellere diximus, mandata regis complere festinans promissa flagitabat instanter
et principe permittente Romano civitatem ingressus gentis suae signum ab arce
extulit summa migrationem e patria civibus nuntians luctuosam.
<milestone unit="par" n="2"/>Et vertere solum extemplo omnes praecepti manus tendentes
flentesque orabant, ne imponeretur sibi necessitas abscedendi, ad defendendos
penates se solos sufficere sine adiumentis publicis affirmantes et milite satis
confisi affuturam iustitiam pro genitali sede dimicaturis, ut experti sunt saepe.
Et haec quidem suppliciter ordo et populus precabatur, sed ventis loquebantur in
cassum imperatore, ut fingebat alia metuens, periurii piacula declinante.
<milestone unit="par" n="3"/>Tum Sabinus fortuna et genere inter municipes clarus
ore volubili replicabat Constantium immani crudescente bellorum materia superatum a
Persis interdum deductumque postremo per fugam cum paucis ad <placeName>Hibitam</placeName> stationem
intutam panis frusto vixisse precario ab anu quadam agresti porrecto, nihil tamen
ad diem perdidisse supremum et Iovianum inter exordia principatus provinciarum muro
cessisse, cuius obice iam inde a vetustate innoxiae permanserunt.
<milestone unit="par" n="4"/>Cumque nihil promoveretur, iuris iurandi religionem principe
destinatius praetendente, cum oblatam ei coronam aliquamdiu recusans coactus
denique suscepisset, Silvanus quidam causarum defensor confidentius exclamavit:
"ita", inquit, "imperator, a civitatibus residuis coroneris."
Quo verbo exasperatus
intra triduum omnes iussit excedere moenibus detestantes rerum praesentium statum.
<milestone unit="par" n="5"/>Appositis itaque compulsoribus mortem, si qui
distulerit egredi, minitantibus moenia permixta sunt lamentis et luctu et per omnia
civitatis membra una vox cunctorum erat gementium, cum laceraret crines matrona,
exsul fuganda laribus, in quibus nata erat et educata, orbataque mater liberis vel
coniuge viduata procul ab eorum manibus pelleretur et turba flebilis postes
penatium amplexa vel limina lacrimabat.
<milestone unit="par" n="6"/>Exin variae
complentur viae, qua quisque poterat dilabentium.
Properando enim multi furabantur
opes proprias, quas vehi posse credebant, contempta reliqua supellectili pretiosa
et multa; hanc enim reliquerunt penuria iumentorum.
<milestone unit="par" n="7"/>Tu hoc loco, Fortuna orbis Romani, merito incusaris, quae difflantibus procellis
rem publicam excussa regimenta perito rei gerendae ductori consummando iuveni
porrexisti, quem nullis ante actae vitae insignibus in huiusmodi negotiis cognitum
nec vituperari est aequum nec laudari.
<milestone unit="par" n="8"/>Illud tamen ad
medullas usque bonorum pervenit, quod, dum extimescit aemulum potestatis dumque in
animo <placeName>Gallias</placeName> et Illyricum versat quosdam saepe sublimiora coeptasse, famam
adventus sui praevenire festinans indignum imperio facinus amictu periurii fugiendi
commisit <placeName>Nisibi</placeName> prodita, quae iam inde a Mithridatici regni temporibus, ne oriens a
Persis occuparetur, viribus restitit maximis.
<milestone unit="par" n="9"/>Numquam 
enim ab urbis ortu inveniri potest annalibus replicatis, ut arbitror, terrarum pars
ulla nostrarum ab imperatore vel consule hosti concessa, sed ne ob recepta quidem,
quae direpta sunt, verum ob amplificata regna triumphales glorias fuisse delatas.
<milestone unit="par" n="10"/>Vnde Publio Scipioni ob recuperatas Hispanias,
Fulvio Capua post diuturna certamina superata et Opimio post diversos exitus
proeliorum Fregellanis tunc internecivis hostibus ad deditionem compulsis triumphi
sunt denegati.
<milestone unit="par" n="11"/>Id etiam memoriae nos veteres docent
in extremis casibus icta cum dedecore foedera, postquam partes verbis iuravere
conceptis, repetitione bellorum ilico dissoluta, ut temporibus priscis apud <placeName>Furcas</placeName>
Caudinas sub iugum legionibus missis in Samnio et per Albinum in <placeName>Numidia</placeName> sceleste
pace excogitata et auctore turpiter pactionis festinatae Mancino dedito Numantinis.
<milestone unit="par" n="12"/>Proinde extractis civibus et urbe tradita missoque
tribuno Constantio, qui munimenta praesidiaria cum regionibus Persicis optimatibus
assignaret, cum Iuliani supremis Procopius mittitur ea, ut superstes ille mandarat,
humaturus in suburbano Tarsensi.
<milestone unit="par" n="13"/>Qui ad exsequendum
profectus confestim corpore sepulto discessit nec inveniri usquam potuit studio
quaesitus ingenti, nisi quod multo postea apud <placeName>Constantinopolim</placeName> visus est subito
purpuratus. 
<lb/></p>
               </div>
               <div type="cap" n="10">
                <p>
                 <milestone unit="par" n="1"/>His hoc modo peractis discursisque itineribus
<placeName>Antiochiam</placeName> venimus, ubi per continuos dies velut offenso numine multa visebantur et
dira, quorum eventus fore luctificos gnari rerum prodigialium praecinebant.
<milestone unit="par" n="2"/>Nam et Maximiani statua Caesaris, quae locata est in
vestibulo regiae, amisit repente sphaeram aeream formatam in speciem poli, quam
gestabat, et cum horrendo stridore sonuerunt in consistorio trabes et visa sunt
interdiu sidera cometarum, super quorum natura ratiocinantes physici variant.
<milestone unit="par" n="3"/>Quidam enim eos hoc nomine ideo existimant
appellari, quod tortos ignes spargunt ut crines in unum stellis multiplicibus
congregatis. 
Alii eos arbitrantur ex halitu sicciore terrarum ignescere paulatim in
sublimiora surgente.
Quidam 

<supplied><gap/></supplied>currentesque radios solis
densiore nube obiecta degredi ad inferiora prohibitos splendore infuso corpori
crasso lucem velut stellis distinctam mortali conspectu monstrare.
Sedit quorundam
opinioni hanc speciem tunc apparere, cum evecta solito celsius nubes aeternorum
ignium vicinitate colluceat, vel certe stellas esse quasdam ceteris similes, quarum
ortus obitusque, quibus sint temporibus praestituti, humanis mentibus ignorari.
Plura alia de cometis apud peritos mundanae rationis sunt lecta, quae digerere nunc
vetat aliorsum oratio properans.
<milestone unit="par" n="4"/>Moratum paulisper
<placeName>Antiochiae</placeName> principem curarumque ponderibus diversis afflictum exeundi mira
cupiditas agitabat; proinde nec iumento parcens nec militi flagrante hieme die
profectus signis, ut dictum est, vetantibus plurimis <placeName>Tarsum</placeName> urbem Cilicum nobilem
introiit, cuius originem docuimus supra.
<milestone unit="par" n="5"/>Exindeque 
egredi nimium properans exornari sepulchrum statuit Iuliani in pomerio situm
itineris, quod ad Tauri montis angustias ducit, cuius suprema et cineres, si qui
tunc iuste consuleret, non <placeName>Cydnus</placeName> videre deberet, quamvis gratissimus amnis et
liquidus, sed ad perpetuandam gloriam recte factorum praeterlambere <placeName>Tiberis</placeName>
intersecans urbem aeternam divorumque veterum monumenta praestringens.
<milestone unit="par" n="6"/>Deinde <placeName>Tarso</placeName> profectus extentis itineribus venit oppidum
Cappadociae Tyana, ubi ei reversi Procopius notarius et Memoridus tribunus
occurrunt gestorumque aperiunt textum hinc, ut ordo poscebat, exorsi, quod
Lucillianus <placeName>Mediolanum</placeName> ingressus cum Seniaucho et Valentiniano tribunis, quos
duxerat secum, cognito, quod Malarichus recusavit suscipere magisterium, effuso
cursu petierat <placeName>Remos</placeName>.
<milestone unit="par" n="7"/> Et tamquam in alto gentis
                 silentio extra calcem, ut dicitur, procurrebat, et intempestive – parum etiamtum
                 firmatis omnibus <supplied><gap/></supplied>ex actuario ratiociniis scrutandis
incubuit, qui fraudum conscius et noxarum ad militaria signa confugit finxitque
Iuliano superstite in res novas quendam medium surrexisse, cuius fallaciis turbo
militaris acerrime concitus Lucillianum et Seniauchum occidit.
Valentinianum enim
paulo postea principem trepidum et, quo confugeret, ambigentem Primitivus hospes
tutius amendarat.
<milestone unit="par" n="8"/>His ita tristibus laetum aliud
addebatur missos a Iovino milites adventare, quos capita scholarum ordo castrensis
appellat, nuntiantes aequo animo Ioviani imperium amplecti exercitum Gallicanum.
<milestone unit="par" n="9"/>Quibus compertis Valentiniano, qui cum isdem
redierat, regenda Scutariorum secunda committitur schola et Vitalianus domesticorum
consortio iungitur, Herulorum e numero miles, qui multo postea auctus comitis
dignitate male rem per Illyricum gessit, confestimque mittitur in <placeName>Gallias</placeName> Arintheus
ferens litteras ad Iovinum, ut constanter ageret suum obtinens locum, cuique
mandatum est, ut animadverteretur in concitorem tumultus auctoresque seditionis ad
comitatum vincti transmitterentur.
<milestone unit="par" n="10"/>Post quae, ut
videbatur expedire, disposita apud <placeName>Aspona</placeName> <placeName>Galatiae</placeName> municipium breve Gallicani
milites visa principia ingressique consistorium post audita gratanter, quae
pertulerant, munerati redire iubentur ad signa.
<milestone unit="par" n="11"/>Et 
cum introisset <placeName>Ancyram</placeName> imperator, paratis ad pompam pro tempore necessariis
consulatum iniit adhibito in societatem trabeae Varroniano filio suo admodum
parvulo, cuius vagitus pertinaciter reluctantis, ne in curuli sella veheretur ex
more, id, quod mox accidit, portendebat.
<milestone unit="par" n="12"/>Hinc quoque
Iovianum celeri gradu praescriptus vitae finiendae dies exegit.
Cum enim venisset
<placeName>Dadastanam</placeName>, qui locus <placeName>Bithyniam</placeName> distinguit et Galatas, exanimatus inventus est
nocte. 
Super cuius obitu dubietates emersere complures.
<milestone unit="par" n="13"/>Fertur enim recenti calce cubiculi illiti ferre odorem noxium nequivisse
vel extuberato capite perisse succensione prunarum immensa aut certe ex colluvione
ciborum avida cruditate distentus.
Decessit autem anno tricensimo aetatis et
tertio. 
Cumque huic et Aemiliano Scipioni vitae exitus similis evenisset, super
neutrius morte quaestionem comperimus agitatam.
<milestone unit="par" n="14"/>Incedebat autem motu corporis gravi, vultu laetissimo, oculis caesiis, vasta
proceritate et ardua, adeo, ut diu nullum indumentum regium ad mensuram eius aptum
inveniretur. 
Et aemulari malebat Constantium agens seria quaedam aliquotiens post
meridiem iocarique palam cum proximis assuetus.
<milestone unit="par" n="15"/>Christianae legis itidem studiosus et nonnumquam honorificus, mediocriter eruditus
magisque benivolus et perpensius, ut apparebat ex paucis, quos promoverat iudices,
electurus; edax tamen et vino venerique indulgens, quae vitia imperiali verecundia
forsitan correxisset.
<milestone unit="par" n="16"/>Dicebatur autem Varronianus
pater eius monitu cuiusdam somnii dudum praescisse, quod evenit, idque duobus
amicis commisisse fidissimis illo adiecto, quod ipsi quoque deferetur trabea
consularis. 
Sed impetrato uno adipisci non potuit aliud.
Audita enim filii celsiore
fortuna, antequam eum videret, fatali praeventus est morte.
<milestone unit="par" n="17"/>Et quia huic nomini amplissimum magistratum portendi per quietem
praedictum est seni, Varronianus nepos eius, infans etiamtum, cum Ioviano patre
declaratus est, ut supra rettulimus, consul.
<lb/></p>
               </div>
               </div>
               <div type="lib" n="XXVI">
                <head> MARCELLINI HISTORIAE LIBER XXVI </head>
                <div type="cap" n="1">
                 <p>
                  <milestone unit="par" n="1"/>Dictis impensiore cura rerum ordinibus ad usque
memoriae confinia proprioris convenerat iam referre a notioribus pedem, ut et
pericula declinentur veritati saepe contigua et examinatores contexendi operis
deinde non perferamus intempestivos strepentes ut laesos, si praeteritum sit, quod
locutus est imperator in cena, vel omissum, quam ob causam gregarii milites
coerciti sunt apud signa, et quod non decuerat in descriptione multiplici regionum
super exiguis silere castellis quodque cunctorum nomina, qui ad urbani praetoris
officium convenere, non sunt expressa, et similia plurima praeceptis historiae
dissonantia discurrere per negotiorum celsitudines assuetae, non humilium minutias
indagare causarum, quas si scitari voluerit quispiam, individua illa corpuscula
volitantia per inane, atomos, ut nos appellamus, numerari posse sperabit.
<milestone unit="par" n="2"/>Haec quidam veterum formidantes cognitiones actuum
variorum stilis uberibus explicatas non edidere superstites, ut in quadam ad
Cornelium Nepotem epistula Tullius quoque, testis reverendus, affirmat.
Proinde 
inscitia vulgari contempta ad residua narranda pergamus.
<milestone unit="par" n="3"/>Hac volubilium casuum diritate exitu luctuoso finita obituque
intervallato brevi tempore principum corpore curato defuncti missoque
<placeName>Constantinopolim</placeName>, ut inter Augustorum reliquias conderetur, progresso <placeName>Nicaeam</placeName>
versus exercitu, quae in <placeName>Bithynia</placeName> mater est urbium, potestatum civilium
militiaeque rectores magnitudine curarum astricti communium interque eos quidam
spe vana sufflati moderatorem quaeritabant diu exploratum et gravem.
<milestone unit="par" n="4"/>Et rumore tenus obscuris paucorum susurris nomen
praestringebatur Equitii, scholae primae Scutariorum etiamtum tribuni, qui cum
potiorum auctoritate displicuisset ut asper et subagrestis, translata est
suffragatio levis in Ianuarium, Ioviani affinem, curantem summitatem necessitatum
castrensium per Illyricum.
<milestone unit="par" n="5"/>Quo itidem spreto, quia
procul iacebat, ut aptus ad id, quod quaerebatur, atque conveniens Valentinianus
nulla discordante sententia numinis aspiratione caelestis electus est, agens
scholam Scutariorum secundam relictusque apud <placeName>Ancyram</placeName> postea secuturus, ut
ordinatum est.
Et quia nullo renitente hoc e re publica videbatur, missis, qui eum
venire ocius admonerent, diebusque decem nullus imperii tenuit gubernacula, quod
tunc venisse extis <placeName>Romae</placeName> inspectis haruspex edixerat Marcus.
<milestone unit="par" n="6"/>Inter haec tamen, ne quid novaretur contrarium placitis neve armatorum
mobilitas saepe versabilis ad praesentium quendam inclinaret arbitrium, attente
providebat Equitius et cum eo Leo adhuc sub Dagalaifo magistro equitum rationes
numerorum militarium tractans, exitialis postea magister officiorum, exercitus
universi iudicium, quantum facere nitique poterant, ut <placeName>Pannonii</placeName> fautoresque
principis designati formantes.
<milestone unit="par" n="7"/>Qui cum venisset
accitus, implendique negotii
<supplied><gap/></supplied>praesagiis, ut opinari
dabatur, vel somniorum assiduitate nec videri die secundo nec prodire in medium
voluit bissextum vitans Februarii mensis, tunc illucescens, quod aliquotiens rei
Romanae fuisse norat infaustum.
Cuius notitiam certam designabo.
<milestone unit="par" n="8"/>Spatium anni vertentis id esse periti mundani motus et siderum
definiunt veteres, inter quos Meton et Euctemon et Hipparchus et Archimedes
excellunt, cum sol perenni rerum sublimium lege polo percurso signifero, quem
zodiacum sermo Graecus appellat, trecentis et sexaginta quinque diebus emensis et
noctibus ad eundem redierit cardinem, ut, verbo tenus, si a secunda particula
elatus Arietis ad eam dimensione redierit terminata.
<milestone unit="par" n="9"/>Sed anni intervallum verissimum memoratis diebus et horis sex usque ad meridiem
concluditur plenam annique sequentis erit post horam sextam initium porrectum ad
vesperam. 
Tertius a prima vigilia sumens exordium ad horam noctis extenditur
sextam. 
Quartus a medio noctis ad usque claram trahitur lucem.
<milestone unit="par" n="10"/>Ne igitur haec computatio variantibus annorum principiis et
quodam post horam sextam diei, alio post sextam excurso nocturnam, scientiam omnem
squalida diversitate confundat et autumnalis mensis inveniatur quandoque vernalis,
placuit senas illas horas, quae quadriennio viginti colliguntur atque quattuor, in
unius diei noctisque adiectae transire mensuram.
<milestone unit="par" n="11"/>Hocque alte considerato eruditis concinentibus multis effectum est, ad unum
distinctumque exitum circumversio cursus annui revoluta nec vaga sit nec incerta
nulloque errore deinceps obumbrata ratio caelestis appareat et menses tempora
retineant praestituta.
<milestone unit="par" n="12"/>Haec nondum extentis fusius
regnis diu ignoravere Romani perque saecula multa obscuris difficultatibus
implicati tunc magis errorum profunda caligine fluctuabant, cum in sacerdotes
potestatem transtulissent intercalandi, qui licenter gratificantes publicanorum
vel litigantium commodis ad arbitrium suum subtrahebant tempora vel augebant.
<milestone unit="par" n="13"/>Hocque ex coepto emerserunt alia plurima, quae
fallebant, quorum meminisse nunc supervacuum puto.
Quibus abolitis Octavianus
Augustus Graecos secutus hanc inconstantiam correcta turbatione composuit spatiis
duodecim mensuum et sex horarum magna deliberatione collectis, per quae duodecim
siderum domicilia sol discurrens motibus sempiternis anni totius intervalla
concludit. 
<milestone unit="par" n="14"/>Quam rationem bissexti probatam etiam
victura cum saeculis <placeName>Roma</placeName> adiumento numinis divini fundavit.
Proinde pergamus ad
reliqua. 
<lb/></p>
                </div>
                <div type="cap" n="2">
                 <p>
                  <milestone unit="par" n="1"/>Elapso die parum apto ad inchoandas rerum
magnitudines, ut quidam existimant, propinquante iam vespera monitu praefecti
Salutii sub exitii denuntiatione statutum est prompta consensione cunctorum, ne
potioris quisquam auctoritatis vel suspectus altiora conari procederet postridie
mane. 
<milestone unit="par" n="2"/>Cumque multorum taedio, quos votorum inanitas
cruciabat, tandem finita nocte lux advenisset, in unum quaesito milite omni
progressus Valentinianus in campum permissusque tribunal ascendere celsius
structum comitiorum specie voluntate praesentium secundissima ut vir serius rector
pronuntiatur imperii.
<milestone unit="par" n="3"/>Mox principali habitu
circumdatus et corona Augustusque nuncupatus cum laudibus amplis, quas novitatis
potuit excitare dulcedo, praemeditata dicere iam parabat.
Eoque, ut expeditius
loqueretur, brachium exsertante obmurmuratio gravis exoritur concrepantibus
centuriis et manipulis cohortiumque omnium plebe urgentium destinate confestim
imperatorem alterum declarari.
<milestone unit="par" n="4"/>Quod licet nonnulli
existimarunt paucis corruptis ad gratiam fieri despectorum, ex eo tamen id frustra
creditum videbatur, quod non emercati, sed consoni totius multitudinis paria
volentis clamores audiebantur documento recenti fragilitatem pertimescentis
sublimium fortunarum.
Dein ex susurris immaniter strepentis exercitus cieri
tumultus violentior apparebat et confidentia militis erumpentis interdum ad
perniciosa facinora timebatur.
<milestone unit="par" n="5"/>Quod Valentinianus
magis prae cunctis ne fieret extimescens, elata propere dextera vi principis
fiducia pleni ausus increpare quosdam ut seditiosos et pertinaces cogitata nullis
interpellantibus absolvebat:
<milestone unit="par" n="6"/>"Exsulto, provinciarum
fortissimi defensores, et prae me fero semperque laturus sum nec speranti nec
appetenti moderamina orbis Romani mihi ut potissimo omnium vestras detulisse
virtutes. 
<milestone unit="par" n="7"/>Quod erat igitur in manu positum vestra
nondum electo imperii formatore, utiliter gloriose complestis ascito in honorum
verticem eo, quem ab ineunte adolescentia ad hanc usque aetatis maturitatem
splendide integreque vixisse experiundo cognostis.
Proinde pacatis auribus
accipite, quaeso, simplicioribus verbis, quod conducere arbitror in commune.
<milestone unit="par" n="8"/>Adhiberi oportere in omnes casus socia potestate
collegam contemplatione poscente multiplici nec ambigo nec repugno curarum acervos
et mutationes varias accidentium ipse quoque ut homo formidans.
Sed studendum est
concordiae viribus totis, per quam res quoque minimae convalescunt, quod
impetrabitur facile, si patientia vestra cum aequitate consentiens id mihi, quod
mearum est partium, concesserit libens.
<milestone unit="par" n="9"/>Dabit enim,
ut spero, fortuna consiliorum adiutrix bonorum, quantum efficere et consequi
possum, diligenter scrutanti moribus temperatum.
Vt enim sapientes definiunt, non
modo in imperio, ubi pericula maxima sunt et creberrima, verum etiam in privatis
cotidianisque rationibus alienum ad amicitiam, cum iudicaverit quisquam prudens,
adiungere sibi debebit, non cum adiunxerit, iudicare.
<milestone unit="par" n="10"/>Haec cum spe laetiorum polliceor, vos firmitatem factorum retinentes et fidem,
dum hiberna patitur quies, animorum reparate vigorem atque membrorum ob
nuncupationem augustam debita protinus accepturi."
<milestone unit="par" n="11"/>Finita oratione, quam auctoritas erexerat inopina, flexit imperator in suam
sententiam universos consiliique eius viam secuti, qui paulo ante flagrantissimis
vocibus aliud postulabant, circumsaeptum aquilis et vexillis agminibusque
diversorum ordinum ambitiose stipatum iamque terribilem duxerunt in regiam.
<lb/></p>
                </div>
                <div type="cap" n="3">
                 <p>
                  <milestone unit="par" n="1"/>Dum haec in oriente volubiles fatorum explicant
sortes, Apronianus regens urbem aeternam, iudex integer et severus, inter curarum
praecipua, quibus haec praefectura saepe sollicitatur, id primum opera curabat
enixa, ut veneficos, qui tunc rarescebant, captos postque agitatas quaestiones
nocuisse quibusdam apertissime confutatos indicatis consciis morte multaret atque
ita paucorum discrimine reliquos, si qui laterent, formidine parium exturbaret.
<milestone unit="par" n="2"/>Haec egisse ideo efficaciter fertur, quod Iuliani
promotus arbitrio agentis etiamtum per <placeName>Syrias</placeName> in itinere unum amiserat oculum,
suscipicatusque artibus se nefariis appetitum iusto quidem, sed inusitato dolore
haec et alia magna quaeritabat industria.
Vnde quibusdam atrox visus est in
amphitheatrali curriculo undatim coeunte aliquotiens plebe causas dispiciens
criminum maximorum.
<milestone unit="par" n="3"/>Denique post huiusmodi vindicata
complura Hilarinum aurigam convictum atque confessum vixdum pubescentem filium
suum venefico tradidisse docendum secretiora quaedam legibus interdicta, ut nullo
conscio adminiculis iuvaretur internis, capitali animadversione damnavit.
Qui 
laxius retinente carnifice subito lapsus confugit ad ritus Christiani sacrarium
abstractusque exinde ilico abscia cervice consumptus est.
<milestone unit="par" n="4"/>Verum haec similiaque tum etiam ut coercenda mox cavebantur et nulli vel
admodum pauci in his versati flagitiis vigori publico insultarunt, sed tempore
secuto longaeva impunitas nutrivit immania usque eo grassante licentia, ut
imitatus Hilarinum quidam senator servumque suum modo non per syngrapham arcanis
piacularibus inducendum commisisse doctori malarum artium confutatus supplicium
redimeret opima mercede, ut crebrior fama vulgarat.
<milestone unit="par" n="5"/>Isque ipse hoc genere, quo iactatum est, absolutus, cum vitae pudere deberet et
culpae, non abolendae incubuit maculae, sed tamquam inter multos probrosos solus
vacuus ab omni delicto, phalerato insidens discurrensque per silices multa post se
nunc usque trahit agmina servulorum per novum quoddam insigne curiosius spectari
affectans, ut Duilium accipimus veterem post gloriosa illa navalis rei certamina
id sibi sumpsisse, ut tibicine lenius praecinente rediret ad sua post cenam.
<milestone unit="par" n="6"/>Sub hoc tamen Aproniano ita iugiter copia
necessariorum exuberavit, ut nulla saltim levia murmura super inopia victui
congruentium orerentur, quod assidue <placeName>Romae</placeName> contingit.
<lb/></p>
                </div>
                <div type="cap" n="4">
                 <p>
                  <milestone unit="par" n="1"/>At in <placeName>Bithynia</placeName> Valentinianus princeps, ut
praediximus, declaratus dato in perendinum diem signo proficiscendi convocatis
primoribus quasi tota consilia quam sibi placentia secuturus percunctabatur,
quemnam ad imperii consortium oporteret assumi, silentibusque cunctis Dagalaifus
tunc equestris militiae rector respondit fidentius: "Si tuos amas", inquit,
"imperator optime, habes fratrem, si rem publicam, quaere quem vestigas."
<milestone unit="par" n="2"/>Quo dicto asperatus ille, sed tacitus et occultans,
quae cogitabat, <placeName>Nicomediam</placeName> itineribus citis ingressus kalendis Martiis Valentem
fratrem stabulo suo cum tribunatus dignitate praefecit.
<milestone unit="par" n="3"/> Indeque cum venisset Constantinopolim, multa secum ipse diu volvens et
                  magnitudine urgentium negotiorum iam se superari considerans nihil morandum ratus
                  quintum kalendas Apriles productum eundem Valentem in suburbanum universorum
                  sententiis concinentibus – nec enim audebat quisquam refragari – Augustum
                  pronuntiavit decoreque imperatorii cultus ornatum et tempora diademate redimitum
                  in eodem vehiculo secum reduxit participem quidem legitimum potestatis, sed in
                  modum apparatoris morigerum, ut progrediens aperiet textus. <milestone unit="par" n="4"/>Quibus ita nullo interturbante perfectis constricti rapidis febribus
imperatores ambo diu spe vivendi firmata, ut erant in inquirendis rebus graviores
quam in componendis, suspectas morborum causas investigandas acerrime Vrsatio
officiorum magistro, Delmatae crudo, et Viventio Sisciano quaestori tunc
commiserunt, ut loquebatur pertinax rumor, invidiam cientes Iuliani memoriae
principis amicisque eius tamquam clandestinis praestigiis laesi.
Sed hoc evanuit
facile ne verbo quidem tenus insidiarum indicio ullo reperto.
<milestone unit="par" n="5"/>Hoc tempore velut per universum orbem Romanum bellicum
canentibus bucinis excitae gentes saevissimae limites sibi proximos persultabant.
<placeName>Gallias</placeName> Raetiasque simul Alamanni populabantur; Sarmatae <placeName>Pannonias</placeName> et Quadi; Picti
Saxonesque et Scotti et Attacotti Brittannos aerumnis vexavere continuis;
Austoriani Mauricaeque aliae gentes Africam solito acrius incursabant; <placeName>Thracias</placeName> et
diripiebant praedatorii globi Gothorum.
<milestone unit="par" n="6"/>Persarum rex
manus <placeName>Armeniis</placeName> iniectabat eos in suam dicionem ex integro vocare vi nimia
properans, sed iniuste, causando, quod post Ioviani excessum, cum quo foedera
firmarat et pacem, nihil obstare debebit, quo minus ea recuperaret, quae antea ad
maiores suos pertinuisse monstrabat.
<lb/></p>
                </div>
                <div type="cap" n="5">
                 <p>
                  <milestone unit="par" n="1"/>Acta igitur tranquillius hieme concordissimi
principes, unus nuncupatione praelatus, alter honori specie tenus adiunctus,
percursis <placeName>Thraciis</placeName> Naissum advenerunt, ubi in suburbano, quod appellatum <placeName>Mediana</placeName> a
civitate tertio lapide disparatur, quasi mox separandi partiti sunt comites.
<milestone unit="par" n="2"/>Et Valentiniano quidem, cuius arbitrio res
gerebatur, Iovinus evenit dudum promotus a Iuliano per <placeName>Gallias</placeName> magister armorum,
et Dagalaifus, quem militiae rectorem provexerat Iovianus; in orientem vero
secuturus Valentem ordinatus est Victor ipse quoque iudicio principis ante dicti
provectus, cui iunctus est Arintheus.
Lupicinus enim, pridem a Ioviano pari modo
promotus, magister equitum partes tuebatur eoas.
<milestone unit="par" n="3"/>Tunc et Equitius Illyriciano praeponitur exercitui, nondum magister, sed comes, et
Serenianus olim sacramento digressus recinctus est ut <placeName>Pannonius</placeName> sociatusque
Valenti domesticorum praefuit scholae.
Quibus ita digestis et militares partiti
sunt numeri.
<milestone unit="par" n="4"/>Et post haec cum ambo fratres <placeName>Sirmium</placeName>
introissent, diviso palatio, ut potiori placuerat, Valentinianus <placeName>Mediolanum</placeName>,
<placeName>Constantinopolim</placeName> Valens discessit.
<milestone unit="par" n="5"/>Et orientem
quidem regebat potestate praefecti Salutius, <placeName>Italiam</placeName> vero cum Africa et Illyrico
Mamertinus et Gallicas provincias Germanianus.
<milestone unit="par" n="6"/>Agentes igitur in memoratis urbibus principes sumpsere primitus trabeas consulares
omnisque hic annus dispendiis gravibus rem Romanam afflixit.
<milestone unit="par" n="7"/>Alamanni enim perrupere <placeName>Germaniae</placeName> limites hac ex causa solito infestius
moti. 
Cum legatis eorum missis ad comitatum certa et praestituta ex more munera
praeberi deberent, minora et vilia sunt attributa, quae illi suscepta furenter
agentes ut indignissima proiecere.
Tractatique asperius ab Vrsatio tunc magistro
officiorum iracundo quodam et saevo regressi factumque exaggerantes ut
contumeliose despectas gentes immanissimas concitarunt.
<milestone unit="par" n="8"/>Et circa id tempus aut non multo posterius in oriente Procopius in res
surrexerat novas.
Quae prope kalendas Novembres venturo Valentiniano Parisios uno
eodemque nuntiata sunt die.
<milestone unit="par" n="9"/>Et Alamannis quidem
occursurum Dagalaifum pergere mature praecepit, qui vastitatis propinquioribus
locis longius discesserant incruenti.
Super appetitu vero Procopii, antequam
adolesceret, reprimendo curis diducebatur ambiguis ea potissimum ratione
sollicitus, quod ignorabat, utrum Valente superstite an exstincto memoratus
imperium affectarat.
<milestone unit="par" n="10"/>Equitius enim relatione Antoni
tribuni accepta agentis in <placeName>Dacia</placeName> mediterranea militem, qui nihil praeter negotium
ipsum auditum obscure significabat, ipse quoque nondum liquida fide comperta
simplicibus verbis principem gestorum conscium fecit.
<milestone unit="par" n="11"/>His cognitis Valentinianus eodem Equitio aucto magisterii dignitate repedare ad
Illyricum festinabat, ne persultatis <placeName>Thraciis</placeName> perduellis iam formidatus invaderet
hostili excursu <placeName>Pannonias</placeName>.
Documento enim recenti impendio terrebatur reputans
paulo antea Iulianum contempto bellorum civilium ubique victore nec speratum ante
nec exspectatum ab urbe in urbem incredibili velocitate transisse.
<milestone unit="par" n="12"/>Verum ardens ad redeundum eius impetus molliebatur consiliis
proximorum suadentium et orantium, ne interneciva minantibus barbaris exponeret
<placeName>Gallias</placeName> neve hac causatione provincias desereret egentes adminiculis magnis,
iisque legationes urbium accessere nobilium precantes, ne in rebus duris et dubiis
impropugnatas eas relinqueret, quas praesens eripere poterit discriminibus maximis
metu ambitiosi nominis sui Germanis incusso.
<milestone unit="par" n="13"/>Tandem 
denique utilitate rei perpensius cogitata in multorum sententias flexus replicabat
aliquotiens hostem suum fratrisque solius esse Procopium, Alamannos vero totius
orbis Romani; statuitque nusquam interim extra confinia moveri Gallorum.
<milestone unit="par" n="14"/>Et ad usque <placeName>Remos</placeName> progressus sollicitusque super
Africa, ne repente perrumperetur, Neoterium postea consulem, tunc notarium ad
eandem tuendam ire disposuit et Masaucionem domesticum protectorem ea
consideratione, quod diu sub patre Cretione quondam comite educatus suspecta
noverat loca, hisque scutarium adiunxit Gaudentium olim sibi cognitum et fidelem.
<milestone unit="par" n="15"/>Quia igitur uno eodemque tempore utrubique
turbines exarsere maestissimi, competenti loco singula digeremus nunc partem in
oriente gestorum, deinde bella barbarica narraturi, quoniam pleraque et in
occidentali et in eoo orbe isdem mensibus sunt actitata, ne, dum ex loco subinde
saltuatim redire festinamus in locum, omnia confundentes squaliditate maxima rerum
ordines implicemus.
<lb/></p>
                </div>
                <div type="cap" n="6">
                 <p>
                  <milestone unit="par" n="1"/>Insigni genere Procopius in <placeName>Cilicia</placeName> natus et
educatus ea consideratione, qua propinquitate Iulianum postea principem
contingebat, a primo gradu eluxit et ut vita moribusque castigatior, licet
occultus erat et taciturnus, notarius diu perspicaciter militans et tribunus
iamque summatibus proximus post Constanti obitum in rerum conversione velut
imperatoris cognatus altius anhelabat adiunctus consortio comitum et apparebat
eum, si umquam potuisset, fore quietis publicae turbatorem.
<milestone unit="par" n="2"/> Hunc Iulianus Persidem ingrediens consociato pari potestatis iure
                  Sebastiano in Mesopotamia cum manu militum reliquerat valida mandaratque, ut
                  susurravit obscurior fama – nemo enim dicti auctor exstitit verus – , pro
                  cognitorum ageret textu et, si subsidia rei Romanae languisse sensisset,
                  imperatorem ipse se provideret ocius nuncupari. <milestone unit="par" n="3"/>Qui 
iniuncta civiliter agens et caute Iuliani letaliter vulnerati funus et ad regenda
communia comperit Iovianum evectum falsoque rumore disperso inter abeuntis
anhelitus animae eundem Iulianum verbo mandasse placere sibi Procopio clavos
summae rei gerendae committi veritus, ne hac ex causa indemnatus occideretur, e
medio se conspectu discrevit maxime post Ioviani territus necem, notariorum omnium
primi, quem Iuliano perempto veluti dignum imperio paucis militibus nominatum
novaque exinde coeptare suspectum cruciabiliter didicerat interfectum.
<milestone unit="par" n="4"/> Et quia se quaeri industria didicerat magna, vitans gravioris
                  invidiae pondus ad abdita longiusque remota discessit. Cumque a Ioviano
                  exploratius indagari latibula sua sentiret et formae vitae iam fuisset pertaesum –
                  quippe a celsiore statu deiectus ad inferiora etiam edendi penuria in locis
                  squalentibus stringebatur hominumque egebat colloquiis –, postremae necessitatis
                  impulsu deviis itineribus ad Chalcedonos agrum pervenit. <milestone unit="par" n="5"/>Vbi quoniam ei illud firmius visum est receptaculum apud fidissimum
amicorum delitescebat, Strategium quendam ex palatino milite senatorem,
<placeName>Constantinopolim</placeName>, quantum fieri poterat, clanculo saepe intermeans, ut indicio
eiusdem Strategii patuit, postquam saepius in factionis conscios inquisitum.
<milestone unit="par" n="6"/>Ritu itaque sollertissimi cuiusdam speculatoris
ignotus ob squalorem vultus et maciem rumusculos colligebat tunc crebrescentes, ut
sunt acerba semper istantia, incusantium multorum Valentem quasi cupiditate aliena
rapiendi succensum.
<milestone unit="par" n="7"/>Cuius diritati adiectum erat
incentivum exitiale socer Petronius ex praeposito Martensium militum promotus
repentino saltu patricius animo deformis et habitu, qui ad nudandos sine
discretione cunctos immaniter flagrans nocentes pariter et insontes post exquisita
tormenta quadrupli nexibus vinciebat, debita iam inde a temporibus principis
Aureliani perscrutans et impendio maerens, si quemquam absolvisset indemnem.
<milestone unit="par" n="8"/>Cuius morum intolerantiae haec quoque pernicies
accedebat, quod, cum ditaretur luctibus alienis, erat inexorabilis et crudelis et
in rapido corde rudissimus nec reddendae nec accipiendae rationis umquam capax
invisior Cleandro, quem agentem sub imperatore Commodo praefecturam sublata
vecordia diversas legimus vexasse fortunas, et onerosior Plautiano, qui praefectus
itidem sub Severo ultra mortale tumens cuncta confuderat, ni gladio perisset
ultore. 
<milestone unit="par" n="9"/>Haec lacrimosa, quae incitante Petronio sub
Valente clausere multas paupertinas et nobiles domus, impendentiumque spes
atrocior provincialium et militum paria gementium sensibus imis haerebant et votis
licet obscuris et tacitis permutatio status praesentis ope numinis summi concordi
gemitu poscebatur.
<milestone unit="par" n="10"/>Quae Procopius latenter
accipiens arbitratusque, ubi felicius acciderit fatum, negotio levi ad apicem
summae potestatis assumi subsidebat ut praedatrix bestia viso, quod capi poterat,
protinus eruptura.
<milestone unit="par" n="11"/>Cui in haec, quae maturabat,
ardenti fors hanc materiam dedit impendio tempestivam.
Consumpta hieme festinans
ad <placeName>Syriam</placeName> Valens iamque fines Bithynorum ingressus docetur relationibus ducum
gentem Gothorum ea tempestate intactam ideoque saevissimam conspirantem in unum ad
pervadenda parari collimitia Thraciarum; hocque cognito, ut impraepedite ipse
pergeret, quo tendebat, sufficiens equitum adiumentum et peditum mitti iussit ad
loca, in quibus barbarici timebantur excursus.
<milestone unit="par" n="12"/>Dimoto itaque longius principe Procopius aerumnis diuturnis attritus et vel
atrocem mortem clementiorem ratus malis, quibus afflictabatur, aleam periculorum
omnium iecit abrupte et extrema iam perpeti nequaquam timens praeeunte perdita
ratione facinus adoritur audacissimum; Divitenses Tungricanosque Iuniores ad
procinctum urgentem per <placeName>Thracias</placeName> inter alios celerare dispositos et
<placeName>Constantinopoli</placeName> moraturos sollemniter biduum per quosdam ex isdem numeris notos
sollicitare properans, quia cum omnibus loqui periculosum erat et arduum, fidem
paucorum elegit.
<milestone unit="par" n="13"/>Qui pellecti spe praemiorum
ingentium sub consecratione iuris iurandi promisere se quae vellet cuncta
facturos, favorem quoque polliciti conturmalium, inter quos ipsi potiorem locum
obtinebant in suadendo stipendiis excellentes et meritis.
<milestone unit="par" n="14"/>Vtque condictum est, ubi excanduit radiis dies, idem Procopius diductus
in cogitationes varias Anastasianas balneas petit a sorore Constantini
cognominatas, ubi locata noverat signa, doctusque per arcanorum conscios omnes in
eius studium consensisse societate coita nocturna fide salutis data libenter
admissus constipatione vendibilium militum cum honore quidem, sed in modum
tenebatur obsessi, qui ut praetoriani quondam post Pertinacis necem licitantem
imperii praemia Iulianum susceperant, ipsi quoque Procopium infausti dominatus
exordia molientem attenti ad omne compendium defenderunt.
<milestone unit="par" n="15"/> Stetit itaque subtabidus – excitum putares ab inferis – nusquam reperto
                  paludamento tunica auro distincta ut regius minister indutus a calce in pubem in
                  paedagogiani pueri speciem purpureis opertus tegminibus pedum hastatusque
                  purpureum itidem pannulum laeva manu gestabat, ut in theatrali scaena simulacrum
                  quoddam insigne per aulaeum vel mimicam cavillationem subito putares emersum.
                   <milestone unit="par" n="16"/>Ad hoc igitur dehonestamentum honorum omnium
ludibriose sublatus et ancillari adulatione beneficii allocutus auctores opesque
pollicitus amplas et dignitates ob principatus primitias processit in publicum
multitudine stipatus armatorum signisque sublatis erectius ire pergebat
circumclausus horrendo fragore scutorum lugubre concrepantium, quae metuentes, ne
a celsioribus tectis saxis vel tegularum fragmentis conflictarentur, densius ipsis
galearum cristis aptabant.
<milestone unit="par" n="17"/>Huic intimidius
incedenti nec resistebat populus nec favebat; accendebatur tamen insita plerisque
vulgarium novitatis repentina iucunditate ea re potius incitante, quod Petronium,
ut praediximus, divitias violenter augentem omnes eadem mente detestabant, qui
sepulta iam dudum negotia et redivivas nebulas debitorum in diversos ordines
excitabat. 
<milestone unit="par" n="18"/>Cum itaque tribunal idem escendisset
Procopius et cunctis stupore defixis timeretur silentium triste, procliviorem viam
ad mortem, ut sperabat, existimans advenisse per artus tremore diffuso implicatior
ad loquendum diu tacitus stetit; pauca tamen interrupta et moribunda voce dicere
iam exorsus, quibus stirpis propinquitatem imperatoriae praetendebat, leni
paucorum susurro pretio illectorum, deinde tumultuariis succlamationibus plebis
imperator appellatus incondite petit curiam raptim.
Vbi nullo clarissimorum, sed
ignobilium paucitate inventa palatium pessimo pede festinatis passibus introiit.
<milestone unit="par" n="19"/>Mirantur quidam profecto irrisione digna principia
incaute coepta et temere ad ingemiscendas erupisse rei publicae clades, ignari
forsitan exemplorum accidisse primitus arbitrantes.
<milestone unit="par" n="20"/>Sic Adramytenus Andriscus de genere quidam infimae sortis ad usque Pseudophilippi
nomen evectus bellis Macedonicis tertium addidit grave.
Sic <placeName>Antiochiae</placeName> Macrino
imperatore agente ab Emesa Heliogabalus exsiluit Antoninus.
Ita inopino impetu
Maximini Alexander cum Mamaea matre confossus est.
In Africa superior Gordianus in
imperium raptus adventantium periculorum angoribus implicatus vitam laqueo spiritu
intercluso profudit.
<lb/></p>
                </div>
                <div type="cap" n="7">
                 <p>
                  <milestone unit="par" n="1"/>Igitur cuppediarum vilium mercatores et, qui intra
regiam apparebant aut parere desierant quique coetu militarium nexi ad pacatiora
iam vitae discesserant, insoliti casus ambigua partim inuiti, alii volentes
asciscebantur, nonnulli omnia tutiora praesentibus rati e civitate occulte dilapsi
imperatoris castra petivere itineribus festinatis.
<milestone unit="par" n="2"/>Hos omnes Sophronius vivacissimo cursu praegressus tunc notarius, praefectus
postea Constantinopoleos, Valentem a <placeName>Caesarea</placeName> Cappadocum iam profecturum, ut
vaporatis aestibus <placeName>Ciliciae</placeName> iam lenitis ad <placeName>Antiochiae</placeName> percurreret sedes, textu
narrato gestorum spe dubia ut in talibus percitum et stupentem avertit Galatiam
res adhuc trepidas arrepturum.
<milestone unit="par" n="3"/>Qui dum itineribus
properat magnis, attentissima cura Procopius in dies agitabatur et noctes
subditivos quosdam ostentans, qui astutia confidenti partim ab oriente, alii e
<placeName>Gallis</placeName> se venisse et Valentinianum obisse fingentes cuncta patere novo et
favorabili principi memorabant.
<milestone unit="par" n="4"/>Et quia res novae
petulanter arreptae celeritate muniri solent interdum, ne quid formidandum
omitteretur, confestim Nebridius in locum Saluti praefectus praetorio factione
Petronii recens promotus et Caesarius Constantinopolitanae urbis praefectus in
vincula compinguntur et iubetur civitatem curare solita potestate Phronimius
esseque magister officiorum Euphrasius, ambo Galli institutis bonarum artium
spectatissimi, et administratio negotiorum castrensium Gomoario et Agiloni
revocatis in sacramentum committitur inconsulte, ut docuit rerum exitus
proditarum. 
<milestone unit="par" n="5"/>Quia igitur Iulius comes per <placeName>Thracias</placeName>
copiis militaribus praesidens oppressurus rebelles, si comperisset conata, ex
propinquis stationibus timebatur, commentum excogitatum est validum et quasi iussu
Valentis seria super barbaricis motibus tractaturus Nebridii litteris adhuc clausi
violenter expressis accitus <placeName>Constantinopolim</placeName> strictius tenebatur.
Hacque callida
fraude bellatrices <placeName>Thraciae</placeName> gentes sine cruore acquisitae adminicula ausis
tumultuariis maxima compararunt.
<milestone unit="par" n="6"/>Post quae ita
eventu laetiore completa Araxius exambita regia praetorio praefectus accessit
velut Agilone genero suffragante aliique plures ad aulae varios actus et
administrandas provincias sunt admissi, quidam inviti, alii ultro semet offerentes
cum praemiis.
<milestone unit="par" n="7"/>Vtque in certaminibus intestinis usu
venire contingit, emergebant ex vulgari faece nonnulli desperatione consiliisque
ductantibus caecis contraque quidam orti splendide a culminibus summis ad usque
mortes et exsilia corruebant.
<milestone unit="par" n="8"/>Vbi per haec et
similia factio firmiter videbatur esse composita, restabat, ut abundans cogeretur
militum manus, et impetratum est facile id, quod in publicis turbamentis
aliquotiens ausa ingentia vel iustis exorsa primordiis impedivit.
<milestone unit="par" n="9"/>Transeuntes ad expeditionem per <placeName>Thracias</placeName> concitatae equitum
peditumque turmae blandeque acceptae et liberaliter, cum essent omnes in unum
quaesitae iamque exercitus species apparebat, promissis uberrimis inhiantes sub
exsecrationibus diris in verba iuravere Procopii hanc polliciti pertinaciam, quod
eum suis animis defensabunt.
<milestone unit="par" n="10"/>Inventa est enim
occasio ad illiciendos eos perquam opportuna, quod Constanti filiam parvulam,
cuius recordatio colebatur, sinu ipse circumferens necessitudinem praetendebat et
Iuliani. 
Adeptusque est aliud tempori congruum, quod Faustina matre puellae casu
praesente quaedam acceperat habitus insignia principalis.
<milestone unit="par" n="11"/>Adiungit his aliud veloci diligentia maturandi et electi quidam
stoliditate praecipites ad capessendum Illyricum missi sunt nullo praeter
petulantiam adiumento confisi, aureos scilicet nummos effigiatos in vultum novi
principis aliaque ad illecebras aptantes, quos correptos Equitius per eas regiones
militum rector exstinxit genere diverso poenarum.
<milestone unit="par" n="12"/>Pariaque deinde metuens obstruxit tres aditus angustissimos, per quos provinciae
temptantur arctoae, unum per ripensem Daciam, alterum per Succos notissimum,
tertium per Macedonas, quem appellant Acontisma.
Hacque cautela vana persuasione
rapiendi Illyrici destitutus usurpator indebitae potestatis magna perdidit
instrumenta bellorum.
<milestone unit="par" n="13"/>Dum haec ita aguntur,
atrocitate nuntii Valens perculsus iamque revertens per Gallograeciam auditis apud
<placeName>Constantinopolim</placeName> gestis diffidenter incedebat et trepide ac repentino pavore vias
providendi turbante eo usque desponderat animum, ut augustos amictus abicere
tamquam gravem sarcinam cogitaret, fecissetque profecto, ni vetantibus proximis
retractus a deformi proposito firmatusque meliorum sententiis agmina duo praeire
iussisset, quibus nomina sunt Iovii atque Victores, castra perduellium irrupturos.
<milestone unit="par" n="14"/>His iam propinquantibus ipse Procopius a <placeName>Nicaea</placeName>
regressus, quo nuper advenerat, cum Divitensibus desertorumque plebe promiscua,
quam dierum brevi spatio congregarat, Mydgum acceleravit, qui locus <placeName>Sangario</placeName>
alluitur flumine.
<milestone unit="par" n="15"/>Vbi cum legiones iam pugnaturae
congrederentur, inter reciprocantes missilia quasi procursatione hostem lacessens
solus prorupit in medium.
Et secundioris ductu fortunae ex contraria acie velut
agnitum quendam Vitalianum, quem si norat ambigitur, Latine salute data blande
produxit eumque porrecta dextera saviatus omnibus hinc inde attonitis,

<milestone unit="par" n="16"/>"en", inquit, "cana Romanorum exercituum fides et
religionibus firmis iuramenta constricta!
Placet, fortissimi viri, pro ignotis tot
suorum consurrexisse mucrones, utque <placeName>Pannonius</placeName> degener labefactans cuncta et
proterens imperio, quod ne votis quidem concipere ausus est umquam, potiatur,
ingemiscere nos vestris nostrisque vulneribus.
Quin potius sequimini culminis
summi prosapiam, non ut rapiat aliena, sed in integrum maiestatis avitae
restituatur, arma iustissima commoventem."
<milestone unit="par" n="17"/>Hac 
sermonis placiditate molliti omnes, qui acriter venerant pugnaturi, signorum
apicibus aquilisque summissis descivere libentes ad eum et pro terrifico fremitu,
quem barbari dicunt barritum, nuncupatum imperatorem stipatumque de more
consentientes in unum reduxerunt ad castra testati more militiae Iovem invictum
Procopium fore.
<lb/></p>
                </div>
                <div type="cap" n="8">
                 <p>
                  <milestone unit="par" n="1"/>Huic perduellium prosperitati laetior accessit.
Rumitalca enim tribunus in societatem Procopianorum ascitus et suscepta cura
palatii digesto mature consilio permeatoque cum militibus mari ad <placeName>Drepanum</placeName> ante,
nunc <placeName>Helenopolim</placeName> venit exindeque <placeName>Nicaeam</placeName> spe celerius occupavit.
<milestone unit="par" n="2"/>Ad quam obsidendam cum huiusmodi pugnarum peritis Vadomario
misso, ex duce et rege Alamannorum, Valens <placeName>Nicomediam</placeName> pergit.
Exindeque profectus
oppugnationi Chalcedonos magnis viribus insistebat, cuius e muris probra in eum
iaciebantur et irrisive compellebatur ut sabaiarius.
Est autem sabaia ex hordeo
vel frumento in liquorem conversis paupertinus in Illyrico potus.
<milestone unit="par" n="3"/>Fessus denique inopia commeatuum et obstinatione nimia
defensorum discedere iam parabat, cum inter haec clausi apud <placeName>Nicaeam</placeName> patefactis
subito portis egressi munitorum magna parte prostrata ductore fidentissimo
Rumitalca properabant ardenter circumventuri Valentem a tergo nondum a Chalcedonos
suburbano digressum et patrassent conata, ni rumore quodam praeverso imminens
exitium ille perdoctus instantem vestigiis hostem per Sunonensem lacum et fluminis
Galli sinuosos amfractus propere discedendo frustra sequentem lusisset.
Et hoc
casu <placeName>Bithynia</placeName> quoque in Procopii dicionem redacta est.
<milestone unit="par" n="4"/>Vnde cum <placeName>Ancyram</placeName> Valens citis itineribus revertisset comperissetque Lupicinum
ab oriente cum catervis adventare non contemnendis, spe prosperorum erectior
Arintheum lectissimum ducem occursurum hostibus misit.
<milestone unit="par" n="5"/>Qui ubi <placeName>Dadastanam</placeName> tetigit, in qua statione perisse diximus Iovianum,
Hyperechium sibi oppositum repente vidit cum copiis antehac cellae castrensis
apparitorem, id est ventris ministrum et gutturis, cui ut amico Procopius auxilia
ductanda commisit.
Et dedignatus hominem superare certamine despicabilem
auctoritatis et celsi fiducia corporis ipsis hostibus iussit suum vincire
rectorem; atque ita turmarum antesignanus umbratilis comprensus suorum est
manibus. 
<milestone unit="par" n="6"/>Quae dum hoc modo procedunt, Venustus
quidam largitionum apparitor sub Valente multo ante <placeName>Nicomediam</placeName> missus, ut aurum
susceptum stipendii nomine militibus per orientem diffusis viritim tribueret, hac
tristitia cognita alienum pervidens tempus <placeName>Cyzicum</placeName> cum his, quae susceperat, se
citius contulit.
<milestone unit="par" n="7"/>Vbi forte Serenianus repertus
domesticorum tunc comes missus ad thesauros tuendos urbem inexsuperabili moenium
ambitu monumentis quoque veteribus cognitam, fretus tumultuario praesidio
custodiebat; ad quam expugnandam Procopius, ut possessa <placeName>Bithynia</placeName> sibi etiam
Hellespontum iungeret, validam destinaverat manum.
<milestone unit="par" n="8"/>Morabantur autem effectum sagittis et glandibus ceterisque iaculis obsidentium
saepe globi confixi et propugnatorum sollertia claustrum per catenam ferream valde
robustam ori portus insertum, quae, ne rostratae irruerent naves hostiles, erat
altrinsecus colligata.
<milestone unit="par" n="9"/>Hanc post varios militum
labores et ducum fatigatorum acerrimis proeliis Aliso quidam tribunus abscidit,
exsertus bellator et prudens, hoc modo: coniunctis tribus navigiis testudinem hac
specie superstruxit: densetis cohaerentes supra capita scutis primi transtris
instabant armati, alii post hos semet curvantes humilius, tertiis gradatim
inclinatis summisse, ita ut novissimi suffraginibus insidentes formam aedificii
fornicati monstrarent.
Quod machinae genus contra murales pugnas ideo figuratur
hac specie, ut missilium ictus atque saxorum per decursus cadentium labiles instar
imbrium evanescant.
<milestone unit="par" n="10"/>Itaque coniectu telorum Aliso
paulisper defensus ingenti corporis robore supposito stipite eandem catenam
fortius bipenni concidens ita confregit, ut disiecta patefaceret aditum latum,
hocque exitu civitas hostili impetu patuit improtecta.
Qua causa exstincto postea
proterviae totius auctore, cum in factionis participes saeviretur, hic idem
tribunus contemplatione facinoris clari vitam cum militia retinens diu post in
<placeName>Isauria</placeName> oppetit vastatoria manu confossus.
<milestone unit="par" n="11"/>Hoc 
Marte <placeName>Cyzico</placeName> reserata Procopius ad eam propere festinavit veniaque universis, qui
repugnavere, donatis Serenianum soluminiectis vinculis iussit duci <placeName>Nicaeam</placeName>
servandum artissime.
<milestone unit="par" n="12"/>Statimque Hormisdae maturo
iuveni, Hormisdae regalis illius filio, potestatem proconsulis detulit et civilia
more veterum et bella recturo.
Qui agens pro moribus lenius a militibus, quos per
devia <placeName>Phrygiae</placeName> miserat Valens, subito corripiendus incursu tanto vigore evasit, ut
escensa navi, quam ad casus pararat ancipites, sequentem ac paene captam uxorem
sagittarum nube diffusa defensam averteret secum, matronam opulentam et nobilem,
cuius verecundia et destinatio gloriosa abruptis postea discriminibus maritum
exemit. 
<milestone unit="par" n="13"/>Ea victoria ultra homines sese Procopius
efferens et ignorans, quod quivis beatus versa rota Fortunae ante vesperum potest
esse miserrimus, Arbitionis domum, cui antea tamquam eadem sibi sentientis
parcebat ut propriae, iussit exinaniri mobilis census inaestimabilis plenam ideo
indignatus, quod venire ad eum accitus aliquotiens distulit causatus incommoda
senectutis et morbos.
<milestone unit="par" n="14"/>Et licet hac ex causa
praesumptor momentum pertimesceret grave, tamen, cum obsistente nullo se in
orientales provincias effundere libenti cunctorum assensione iam licentius posset,
avidas novitatem quandam visere taedio asperioris imperii, quo tunc tenebantur,
erga alliciendas quasdam civitates Asiae legendosque eruendi peritos auri, ut sibi
profuturos proeliis, quae magna exspectabat et crebra, segnius commoratus in modum
acuti mucronis obtunsus est.
<milestone unit="par" n="15"/>Vt quondam Pescennius
Niger ad subveniendum spei rerum extremae a Romano populo saepe accitus, dum diu
cunctatur in <placeName>Syria</placeName>, a Severo superatus in sinu Issico, qui est in <placeName>Cilicia</placeName>, ubi
Dareum Alexander fudit, fugatusque in suburbano quodam <placeName>Antiochiae</placeName> gregarii manu
militis interiit.
<lb/></p>
                </div>
                <div type="cap" n="9">
                 <p>
                  <milestone unit="par" n="1"/>Haec adulta hieme Valentiniano et Valente consulibus
agebantur. 
Translato vero in Gratianum, adhuc privatum, et Dagalaifum amplissimo
magistratu aperto iam vere suscitatis viribus Valens iuncto sibi Lupicino cum
robustis auxiliis Pessinunta signa propere tulit, <placeName>Phrygiae</placeName> quondam, nunc Galatiae
oppidum. 
<milestone unit="par" n="2"/>Quo praesidiis tutius communito, ne quid
inopinum per eos emergeret tractus, praeter radices Olympi montis excelsi
tramitesque fragosos ire tendebat ad Lyciam oscitantem ibi Gomoarium aggressurus.
<milestone unit="par" n="3"/>Cui pertinaci conspiratione multorum hac maxima
consideratione resistebatur, quod hostis eius, ut ante relatum est, Constanti
filiam parvulam cum matre Faustina et in agminibus et, cum prope in acie starent,
lectica circumferens secum, ut pro imperiali germine, cui se quoque iunctum
addebat, pugnarent audentius, iras militum accendebat.
Sicut aliquando dimicaturi
Macedones cum Illyriis adhuc infantem in cunis locavere post aciem, cuius metu, ne
traheretur captivus, adversos fortius oppresserunt.
<milestone unit="par" n="4"/>Contra has calliditatis argutias sagaci opitulatione nutanti negotio consuluit
imperator et Arbitionem ex consule agentem iam dudum in otio ad se venire hortatus
est, ut Constantiniani ducis verecundia truces animi lenirentur; neque secus
venit. 
<milestone unit="par" n="5"/>Nam cum omnibus provectior natu et dignitate
sublimior canitiem reverendam ostenderet multis ad perfidiam inclinatis, publicum
grassatorem Procopium, milites vero secutos eius errorem filios et laborum
participes pristinorum appellans orabat, ut se ac si parentem magis sequerentur
felicissimis ductibus cognitum, quam profligato morem gererent nebuloni
destituendo iam et casuro.
<milestone unit="par" n="6"/>Quibus cognitis Gomoarius
cum elusis hostibus, unde venerat, redire posset innoxius, ad castra imperatoris
oportunitate intervalli proximi captivi colore transivit velut accursu
multitudinis visae subito circumsaeptus.
<milestone unit="par" n="7"/>Qua 
successus alacritate Valens castra promovit ad <placeName>Phrygiam</placeName> et prope <placeName>Nacoliam</placeName> collatis
manibus partium, dum in ancipiti
<supplied><gap/></supplied>Agilo rem excursu
prodidit repentino eumque secuti complures iam pila quatientes et gladios ad
imperatorem transeunt cum vexillis scuta perversa gestantes, quod defectionis
signum est apertissimum.
<milestone unit="par" n="8"/>Hoc praeter spem omnium
viso Procopius salutis intercluso suffugio versus in pedes circumiectorum nemorum
secreta et montium Florentio sequente et Barchalba tribuno, quem per saevissima
bella iam inde Constanti temporibus notum necessitas in crimen traxerat, non
voluntas. 
<milestone unit="par" n="9"/>Maiore itaque noctis parte consumpta, cum
a vespertino ortu luna praelucens in diem metum augeret, undique facultate
evadendi exempta consiliorum inops Procopius, ut in arduis necessitatibus solet,
cum Fortuna expostulabat luctuosa et gravi mersusque multiformibus curis subito a
comitibus suis artius vinctus relato iam die ductus ad castra imperatori offertur
reticens atque defixus statimque abscisa cervice discordiarum civilium gliscentes
turbines sepelivit et bella ad veteris Perpernae exemplum, qui post Sertorium,
inter epulas obtruncatum dominatione paulisper potitus a frutectis, ubi latebat,
extractus oblatusque Pompeio eius iussu est interfectus.
<milestone unit="par" n="10"/>Parique indignationis impetu Florentius et Barchalba, qui eum duxerunt,
confestim non pensata ratione sunt interfecti.
Nam si principem legitimum
prodidissent, vel ipsa Iustitia iure caesos pronuntiaret; si rebellem et
oppugnatorem internae quietis, ut ferebatur, amplas eis memorabilis facti
oportuerat deferri mercedes.
<milestone unit="par" n="11"/>Excessit autem vita
Procopius anno quadragesimo amplius mensibus decem, corpore non indecoro nec
mediocris staturae, subaquilus humumque intuendo semper incedens perque morum
tristium latebras illius similis Crassi, quem in vita semel risisse Lucilius
affirmat et Tullius, et, quod est mirandum, quoad vixerat, incruentus.
<lb/></p>
                </div>
                <div type="cap" n="10">
                 <p>
                  <milestone unit="par" n="1"/>Isdem fere diebus protector Marcellus, eiusdem
cognatus, agens apud <placeName>Nicaeam</placeName> praesidium proditione militum et interitu Procopii
cognito Serenianum intra palatium clausum medio noctis horrore incautum adortus
occidit; cuius mors saluti plurimis fuit.
<milestone unit="par" n="2"/>Nam si
victoriae superfuisset incultis moribus homo et nocendi acerbitate conflagrans
Valentique ob similitudinem morum et genitalis patriae vicinitatem acceptus,
occultas voluntates principis introspiciens ad crudelitatem propensioris multas
innocentium ediderat strages.
<milestone unit="par" n="3"/>Quo interfecto idem
Marcellus occupata celeri cursu Chalcedone concrepantibus paucis, quos vilitas et
desperatio trudebat in scelus, umbram principatus funesti capessit gemina ratione
fallente, quod et Gothorum tria milia regibus iam lenitis ad auxilium transmissa
Procopio Constantianam praetendenti necessitudinem ad societatem suam parva
mercede traduci posse existimabat quodque gesta in Illyrico etiamtum latebant.
<milestone unit="par" n="4"/> Inter quae tam trepida speculationibus fidis
                  Equitius doctus conversam molem belli totius in Asiam degressus per Succos
                  Philippopolim clausam praesidiis hostium, Eumolpiada veterem, reserare magna vi
                  conabatur, urbem admodum opportunam et impedituram eius appetitus, si pone relicta
                  adiumenta Valenti laturus – nondum enim apud Nacoliam gesta compererat – festinare
                  ad Haemimontum cogeretur. <milestone unit="par" n="5"/>Verum paulo postea cognita
levi praesumptione Marcelli milites missi sunt audaces et prompti, qui eum raptum
ut deditum noxae mancipium in custodiam compegerunt.
Vnde post dies productus
lateribus sulcatis acerrime pariaque perpessis consortibus interiit hoc
favorabilis solo, quod abstulit Serenianum e medio, crudelem ut Phalarim et illi
fidum, quia doctrinarum diritatem causis inanibus praetexebat.
<milestone unit="par" n="6"/>Exstirpatis occasu ducis funeribus belli saevitum est in
multos acrius, quam errata flagitaverant vel delicta, maximeque in Philippopoleos
defensores, qui urbem seque ipsos non nisi capite viso Procopii, quod ad <placeName>Gallias</placeName>
portabatur, aegerrime dediderunt.
<milestone unit="par" n="7"/>Ad gratiam tamen
precantium coerciti sunt aliqui lenius.
Inter quos eminebat Araxius in ipso rerum
exustarum ardore adeptus ambitu praefecturam et Agilone intercedente genero
supplicio insulari multatus breve post tempus evasit.
<milestone unit="par" n="8"/>Euphrasius vero itemque Phronimius missi ad occiduas partes arbitrio obiecti
sunt Valentiniani et absoluto Euphrasio Phronimius Cherronesum deportatur
inclementius in eodem punitus negotio ea re, quod divo Iuliano fuit acceptus,
cuius memorandis virtutibus eius ambo fratres principes obtrectabant nec similes
eius nec suppares.
<milestone unit="par" n="9"/>His accedebant alia graviora et
multo magis quam in proeliis formidanda.
Carnifex enim et unci et cruentae
quaestiones sine discrimine ullo aetatum et dignitatum per fortunas omnes et
ordines grassabantur et pacis obtentu

<unclear/>itum detestandum agitabatur
infaustam victoriam exsecrantibus universis internecivo bello quovis graviorem.
<milestone unit="par" n="10"/>Nam inter arma et lituos condicionis aequatio
leviora facit pericula et Martiae virtutis potestas aut absumit, quod occupat, aut
nobilitat et mors, si acciderit, nullum ignominiae continet sensum finemque secum
vivendi simul et dolendi perducit; ubi vero consiliis impiis iura quidem
praetenduntur et leges et Catonianae vel Cassianae sententiae fuco perliti
residerint iudices, agatur autem, quod agitur, ad voluntatem praetumidae
potestatis et ex eius libidine incidentium vitae necisque momenta pensantur, ibi
capitalis vertitur pernicies et abrupta.
<milestone unit="par" n="11"/>Nam ut
quisque ea tempestate ob quamlibet valuerat causam, regio imperio prope accedens
et aliena rapiendi aviditate exustus licet aperte insontem arcessens ut familiaris
suscipiebatur et fidus ditandus casibus alienis.
<milestone unit="par" n="12"/>Imperator enim promptior ad nocendum criminantibus patens et funereas delationes
asciscens per suppliciorum diversitates effrenatius exsultavit sententiae illius
Tullianae ignarus docentis infelices esse eos, qui omnia sibi licere existimarunt.
<milestone unit="par" n="13"/>Haec implacabilitas causae quidem piissimae, sed
victoriae foedioris innocentes tortoribus exposuit multos vel sub eculeo locavit
incurvos aut ictu carnificis torvi substravit; quibus, si pateretur natura, vel
denas animas profundere praestabat in pugna, quam lateribus fodicatis omni culpa
immunis fortunis gementibus universis quasi laesae maiestatis luere poenas
dilaniatis ante corporibus, quod omni est tristius morte.
<milestone unit="par" n="14"/>Exin cum superata luctibus ferocia deflagrasset, proscriptiones et
exsilia et quae leviora quibusdam videntur, quamquam sint aspera, viri pertulere
summates et, ut ditaretur alius, genere nobilis et forte meritis locupletior actus
patrimonio praeceps trususque in exsilium consumebatur angore aut stipe precaria
victitabat nec modus ullus exitialibus malis impositus, quam diu principem et
proximos opum satietas cepit et caedis.
<milestone unit="par" n="15"/>Hoc 
novatore adhuc superstite, cuius actus multiplices docuimus et interitum, diem
duodecimum kalendas Augustas consule Valentiniano primum cum fratre horrendi
terrores per omnem orbis ambitum grassati sunt subito, quales nec fabulae nec
veridicae nobis antiquitates exponunt.
<milestone unit="par" n="16"/>Paulo enim
post lucis exortum densitate praevia fulgorum acrius vibratorum tremefacta
concutitur omnis terreni stabilitas ponderis mareque dispulsum retro fluctibus
evolutis abscessit, ut retecta voragine profundorum species natantium multiformes
limo cernebantur haerentes valliumque vastitates et montium tunc, ut opinari
dabatur, suspicerent radios solis, quos primigenia rerum sub immensis gurgitibus
amendavit. 
<milestone unit="par" n="17"/>Multis igitur navibus velut arida humo
conexis et licenter per exiguas undarum reliquias palantibus plurimis, ut pisces
manibus colligerent et similia, marini fremitus velut gravati repulsam versa vice
consurgunt perque vada ferventia insulis et continentis terrae porrectis spatiis
violenter illisi innumera quaedam in civitatibus et ubi reperta sunt aedificia
complanarunt; proinde ut elementorum furente discordia involuta facies mundi
miraculorum species ostendebat.
<milestone unit="par" n="18"/>Relapsa enim
aequorum magnitudo, cum minime speraretur, milia multa necavit hominum et
submersit recurrentiumque aestuum incitata vertigine quaedam naves, postquam
umentis substantiae consenuit tumor, pessumdatae visae sunt exanimataque
naufragiis corpora supina iacebant aut prona.
<milestone unit="par" n="19"/>Ingentes aliae naves extrusae rabidis flatibus culminibus insidere tectorum, ut
<placeName>Alexandriae</placeName> contigit, et ad secundum lapidem fere procul a litore contortae sunt
aliquae, ut Laconicam prope <placeName>Mothonen</placeName> oppidum nos transeundo conspeximus diuturna
carie fatiscentem.
<lb/></p>
                </div>
                </div>
                <div type="lib" n="XXVII">
                 <head>MARCELLINI HISTORIAE LIBER XXVII </head>
                 <div type="cap" n="1">
                  <p>
                   <milestone unit="par" n="1"/>Dum per eoum orbem haec, quae narravimus, diversi
rerum expediunt casus, Alamanni post aerumnosas iacturas et vulnera, quae
congressi saepe Iuliano Caesari pertulerunt, viribus tandem resumptis licet
imparibus pristinis ob causam expositam supra Gallicanos limites formidati iam
persultabant. 
Statimque post kalendas Ianuarias, cum per glaciales tractus hiemis
rigidum inhorresceret sidus, cuneatim egressa multitudo licentius vagabatur.
<milestone unit="par" n="2"/>Horum portioni primae Charietto, tunc per utramque
<placeName>Germaniam</placeName> comes, occursurus cum milite egreditur ad bella ineunda promptissimo
ascito in societatem laboris Severiano itidem comite invalido et longaevo, qui
apud <placeName>Cabyllona</placeName> Divitensibus praesidebat et Tungricanis.
<milestone unit="par" n="3"/>Proinde confertius agmine in unum coacto ponteque brevioris aquae firma
celeritate transmisso visos eminus barbaros Romani sagittis aliisque levibus
iaculis incessebant, quae illi reciprocis iactibus valide contorquebant.
<milestone unit="par" n="4"/>Vbi vero turmae congressae strictis conflixere
mucronibus, nostrorum acies impetu hostium acriore concussa nec resistendi nec
faciendi fortiter copiam repperit cunctis metu compulsis in fugam, cum Severianum
vidissent equo deturbatum missilique telo perfossum.
<milestone unit="par" n="5"/>Ipse denique Charietto, dum cedentes obiectu corporis et vocis obiurgatorio
sonu audentius retinet pudendumque diluere dedecus fiducia diu standi conatur,
oppetit telo letali confossus.
<milestone unit="par" n="6"/>Post cuius interitum
Herulorum Batavorumque vexillum direptum, quod insultando tripudiantes barbari
crebro sublatum altius ostendebant, post certamina receptum est magna.
<lb/></p>
                 </div>
                 <div type="cap" n="2">
                  <p>
                   <milestone unit="par" n="1"/>Qua clade cum ultimo maerore comperta correcturus
sequius gesta Dagalaifus a Parisiis mittitur.
Eoque diu cunctante causanteque
diffusos per varia barbaros semet adoriri non posse accitoque paulo postea, ut
cum Gratiano etiamtum privato susciperet insignia consulatus, Iovinus equitum
magister accingitur et instructus paratusque cautissime observans utrumque sui
agminis latus venit prope locum Scarponna, ubi inopinus maiorem barbarorum
plebem, antequam armaretur, temporis brevi puncto praeventam ad internecionem
exstinxit. 
<milestone unit="par" n="2"/>Exsultantes innoxii proelii gloria
milites ad alterius globi perniciem ducens sensimque incedens rector eximius
speculatione didicit fida direptis propius villis vastatoriam manum quiescere
prope flumen iamque adventans abditusque in valle densitate arbustorum obscura
videbat lavantes alios, quosdam comas rutilantes ex more potantesque nonnullos.
<milestone unit="par" n="3"/>Et nanctus horam impendio tempestivam signo
repente per lituos dato latrocinalia castra perrupit contraque Germani nihil
praeter inefficaces minas iactanter sonantes et fremitum nec expedire arma
dispersa nec componere aciem nec resurgere in vires permittebantur urguente
instante victore.
Quocirca forati pilis et gladiis cecidere complures absque his,
quos versos in pedes texere flexuosi tramites et angusti.
<milestone unit="par" n="4"/>Hoc prospero rerum effectu, quem Virtus peregerat et Fortuna, aucta
fiducia Iovinus militem ducens diligenti speculatione praemissa in tertium
cuneum, qui restabat, propere castra commovit et maturato itinere omnem prope
Catelaunos invenit ad congrediendum promptissimum.
<milestone unit="par" n="5"/>Et vallo opportune metato suisque pro temporis copia cibo recreatis et somno
primo aurorae exortu in aperta planitie composuit aciem dilatatam arte sollerti,
ut spatiis amplioribus occupatis aequiperare Romani hostium multitudinem
apparerent inferiores numero, licet viribus pares.
<milestone unit="par" n="6"/>Signo itaque per bucinas dato cum pede collato res agi coepisset, et sueta
vexillorum splendentium facie territi stetere Germani.
Quibus hebetatis parumper
reparatisque confestim ad usque diei extimum concertatione protenta validius
imminens miles fructum rei bene gestae sine dispendio quaesisset, ni Balchobaudes
armaturarum tribunus magniloquentia socordi coalitus propinquante iam vespera
cessisset incondite.
Quem si secutae residuae cohortes abissent, ad tristes
exitus eo usque negotium venerat, ut nec acta nuntiaturus quisquam posset
superesse nostrorum.
<milestone unit="par" n="7"/>Sed resistens animorum acri
robore miles ita lacertis eminuit, ut hostium quattuor milibus sauciis sex alia
interficeret milia, ipse vero non amplius mille ducentis amitteret ducentis
tantummodo vulneratis.
<milestone unit="par" n="8"/>Noctis itaque adventu
proelio iam dirempto refectisque viribus fessis prope confinia lucis ductor
egregius in agminis quadrati figuram producto exercitu, cum comperisset
occultantibus tenebris barbaros lapsos, securus insidiarum per aperta camporum
sequebatur et mollia calcando semineces et constratos, quos vulneribus frigorum
asperitate contractis dolorum absumpserat magnitudo.
<milestone unit="par" n="9"/>Exin progressus ulterius revertens, ubi nullum reppererat, didicit regem
hostilium agminum cum paucis captum ab Ascariis, quos ipse per iter aliud ad
diripienda tentoria miserat Alamannica, suffixum patibulo.
Ideoque iratus in
tribunum animadvertere statuit ausum hoc inconsulta potestate superiore fecisse
eumque damnasset, ni militari impetu commissum facinus atrox documentis
evidentibus constitisset.
<milestone unit="par" n="10"/>Ei post haec redeunti
Parisios post claritudinem recte gestorum imperator laetus occurrit brevique
postea consulem designavit illo videlicet ad gaudii cumulum accedente, quod isdem
diebus Procopii susceperat caput a Valente transmissum.
<milestone unit="par" n="11"/>Praeter haec alia multa narratu minus digna conserta sunt proelia per
tractus varios Galliarum, quae superfluum est explicare, cum neque operae pretium
aliquid eorum habuere proventus nec historiam producere per minutias ignobiles
decet. 
<lb/></p>
                 </div>
                 <div type="cap" n="3">
                  <p>
                   <milestone unit="par" n="1"/>Hoc tempore vel paulo ante nova portenti species
per Annonariam apparuit Tusciam idque quorsum evaderet prodigialium rerum periti
penitus ignorarunt.
In oppido enim Pistoriensi prope horam diei tertiam
spectantibus multis asinus tribunali escenso audiebatur destinatius rugiens et
stupefactis omnibus, qui aderant quique didicerant referentibus aliis, nulloque
coniectante ventura postea, quod portendebatur, evenit.
<milestone unit="par" n="2"/>Terentius enim, humili genere in urbe natus et pistor, ad vicem praemii,
quia peculatus reum detulerat Orfitum ex praefecto, hanc eandem provinciam
correctoris administraverat potestate.
Eaque confidentia deinceps inquietius
agitans multa in naviculariorum negotio falsum admisisse convictus, ut ferebatur,
perit carnificis manu regente Claudio <placeName>Romam</placeName>.
<milestone unit="par" n="3"/>Multo 
tamen antequam hoc contingeret, Symmachus Aproniano successit, inter praecipua
nominandus exempla doctrinarum atque modestiae.
Quo instante urbs sacratissima
otio copiisque abundantius solito fruebatur et ambitioso ponte exsultat atque
firmissimo, quem condidit ipse et magna civium laetitia dedicavit ingratorum, ut
res docuit apertissima.
<milestone unit="par" n="4"/>Qui consumptis aliquot
annis domum eius in Transtiberino tractu pulcherrimam incenderunt ea re perciti,
quod vilis quidam plebeius finxerat illum dixisse sine indice ullo vel teste
libenter se vino proprio calcarias exstincturum, quam id venditurum pretiis,
quibus sperabatur.
<milestone unit="par" n="5"/>Advenit post hunc urbis
moderator Lampadius ex praefecto praetorio, homo indignanter admodum sustinens,
si, etiam cum spueret, non laudaretur ut id quoque prudenter praeter alios
faciens, sed nonnumquam severus et frugi.
<milestone unit="par" n="6"/>Hic cum
magnificos praetor ederet ludos et uberrime largiretur, plebis nequiens tolerare
tumultum indignis multa donari saepe urgentis, ut liberalem se et multitudinis
ostenderet contemptorem, accitos a Vaticano quosdam egentes opibus ditaverat
magnis. 
<milestone unit="par" n="7"/>Vanitatis autem eius exemplum, ne latius
evagemur, hoc unum sufficiet poni leve quidem, sed cavendum iudicibus.
Per omnia
enim civitatis membra, quae diversorum principum exornarunt impensae, nomen
proprium inscribebat, non ut veterum instaurator, sed conditor.
Quo vitio
laborasse Traianus dicitur princeps, unde eum herbam parietinam iocando
cognominarunt. 
<milestone unit="par" n="8"/>Hic praefectus exagitatus est
motibus crebris, uno omnium maximo, cum collecta plebs infima domum eius prope
Constantinianum lavacrum iniectis facibus incenderat et malleolis, ni vicinorum
et familiarum veloci concursu a summis tectorum culminibus petita saxis et
tegulis abscessisset.
<milestone unit="par" n="9"/>Eaque vi territus ipse
primitiis crebrescentis seditionis in maius secessit ad Mulvium pontem, quem
struxisse superior dicitur Scaurus, adlenimenta ibidem tumultus opperiens, quem
causa concitaverat gravis.
<milestone unit="par" n="10"/>Aedificia erigere
exoriens nova vel vetusta quaedam instaurans non ex titulis solitis parari
iubebat impensas, sed si ferrum quaerebatur aut plumbum aut aes aut quidquam
simile, apparitores immittebantur, qui velut ementes diversas raperent species
nulla pretia persolvendo, unde accensorum iracundiam pauperum damna deflentium
crebra aegre potuit celeri vitare digressu.
<milestone unit="par" n="11"/>Advenit successor eius ex quaesitore palatii Viventius, integer et prudens
Pannonius, cuius administratio quieta fuit et placida copia rerum omnium fluente.
Sed hunc quoque discordantis populi seditiones terruere cruentae, quae tale
negotium excitavere.
<milestone unit="par" n="12"/>Damasus et Vrsinus supra
humanum modum ad rapiendam episcopi sedem ardentes scissis studiis asperrime
conflictabant ad usque mortis vulnerumque discrimina adiumentis utriusque
progressis, quae nec corrigere sufficiens Viventius nec mollire coactus vi magna
secessit in suburbanum.
<milestone unit="par" n="13"/>Et in concertatione
superaverat Damasus parte, quae ei favebat, instante constatque in basilica
Sicinini, ubi ritus Christiani est conventiculum, uno die centum triginta septem
reperta cadavera peremptorum efferatamque diu plebem aegre postea delenitam.
<milestone unit="par" n="14"/>Neque ego abnuo ostentationem rerum considerans
urbanarum huius rei cupidos ob impetrandum, quod appetunt, omni contentione
laterum iurgari debere, cum id adepti futuri sint ita securi, ut ditentur
oblationibus matronarum procedantque vehiculis insidentes circumspecte vestiti
epulas curantes profusas adeo, ut eorum convivia regales superent mensas.
<milestone unit="par" n="15"/>Qui esse poterant beati re vera, si magnitudine
urbis despecta, quam vitiis opponunt, ad imitationem antistitum quorundam
provincialium viverent, quos tenuitas edendi potandique parcissime, vilitas etiam
indumentorum et supercilia humum spectantia perpetuo numini verisque eius
cultoribus ut puros commendant et verecundos.
Hactenus deviasse sufficiet, nunc
ad rerum ordines revertamur.
<lb/></p>
                 </div>
                 <div type="cap" n="4">
                  <p>
                   <milestone unit="par" n="1"/>Dum aguntur ante dicta per <placeName>Gallias</placeName> et <placeName>Italiam</placeName>, novi
per <placeName>Thracias</placeName> exciti sunt procinctus.
Valens enim, ut consulto placuerat fratri,
cuius regebatur arbitrio, arma concussit in Gothos ratione iusta pemotus, quod
auxilia misere Procopio civilia bella coeptanti.
Ergo conveniet pauca super harum
origine regionum et situ transcurrere per brevem excessum.
<milestone unit="par" n="2"/>Erat Thraciarum descriptio facilis, si veteres concinerent stili, quorum
obscura varietas quoniam opus veritatem professum non iuvat, sufficiet ea, quae
vidisse meminimus, expedire.
<milestone unit="par" n="3"/>Has terras immensa
quondam camporum placiditate aggerumque altitudine fuisse porrectas Homeri
perennis auctoritas docet aquilonem et zephyrum ventos exinde flare fingentis,
quod aut fabulosum est aut tractus antehac diffusi latissime destinatique
nationibus feris cuncti Thraciarum vocabulo censebantur.
<milestone unit="par" n="4"/>Et partem earum habitavere Scordisci, longe nunc ab isdem provinciis
disparati, saevi quondam et truces et, ut antiquitas docet, hostiis captivorum
Bellonae litantes et Marti humanumque sanguinem in ossibus capitum cavis bibentes
avidius, quorum asperitate post multiplices pugnarum aerumnas saepe res Romana
vexata postremo omnem amisit exercitum cum rectore.
<milestone unit="par" n="5"/>Sed, ut nunc cernimus, eadem loca formata in cornuti sideris modum effingunt
theatri faciem speciosam.
Cuius in summitate occidentali montibus praeruptis
densitatae Succorum patescunt angustiae <placeName>Thracias</placeName> dirimentes et <placeName>Daciam</placeName>.
<milestone unit="par" n="6"/>Partem vero sinistram arctois obnoxiam stellis Haemimontanae
celsitudines claudunt et Hister, qua Romanum caespitem lambit, urbibus multis et
castris contiguus et castellis.
<milestone unit="par" n="7"/>Per dextrum, quod
australe est, latus scopuli tenduntur Rhodopes, unde eoum iubar exsurgit, finitur
in fretum; cui undosius ab Euxino ponto labenti pergentique fluctibus reciprocis
ad <placeName>Aegaeum</placeName> discidium panditur terrarum angustum.
<milestone unit="par" n="8"/>Ex 
angulo tamen orientali Macedonicis iungitur collimitiis per artas praecipitesque
vias, quae cognominantur Acontisma.
Cui proxima <placeName>Arethusa</placeName> cursualis est statio, in
qua visitur Euripidis sepulchrum tragoediarum sublimitate conspicui, et <placeName>Stagira</placeName>,
ubi Aristotelen, ut Tullius ait, fundentem aureum flumen accipimus natum.
<milestone unit="par" n="9"/>Haec quoque priscis temporibus loca barbari
tenuere morum sermonumque varietate dissimiles.
E quibus praeter alios ut
immaniter efferati timebantur Odrysae ita humanum fundere sanguinem assueti, ut,
cum hostium copia non daretur, ipsi inter epulas post cibi satietatem et potus
suis velut alienis corporibus imprimerent ferrum.
<milestone unit="par" n="10"/>Verum aucta re publica dum consulare vigeret imperium, has gentes antehac semper
indomitas vagantesque sine cultu vel legibus Marcus Didius ingenti destinatione
pressit, Drusus intra fines continuit proprios, Minucius prope amnem <placeName>Hebrum</placeName> a
celsis Odrysarum montibus fluentem superatas proelio stravit, post quos residui
ab Appio Claudio pro consule sunt infesta concertatione deleti.
Oppida enim in
<placeName>Bosporo</placeName> sita et Propontide classes obtinuere Romanae.
<milestone unit="par" n="11"/>Advenit post hos imperator Lucullus, qui cum durissima gente Bessorum
conflixit omnium primus, eodemque impetu Haemimontanos acriter resistentes
oppressit. 
Quo imminente <placeName>Thraciae</placeName> omnes in dicionem veterum transiere nostrorum
hocque modo post procinctus ancipites rei publicae sex provinciae sunt quaesitae.
<milestone unit="par" n="12"/>Inter quas prima ex fronte, quae Illyriis est
confinis, <placeName>Thracia</placeName> speciali nomine appellatur; quam <placeName>Philippopolis</placeName>, Eumolpias
vetus, et Beroea amplae civitates exornant.
Post hanc Haemimontus <placeName>Hadrianopolim</placeName>
habet, quae dicebatur Vscudama, et <placeName>Anchialon</placeName> civitates magnas, dein Mysia, ubi
<placeName>Marcianopolis</placeName> est, a sorore Traiani principis ita cognominata, et <placeName>Dorostorus</placeName> et
<placeName>Nicopolis</placeName> et Odessos, iuxtaque <placeName>Scythia</placeName>, in qua celebriora sunt aliis oppida
Dionysopolis et <placeName>Tomi</placeName> et Callatis.
<placeName>Europa</placeName> omnium ultima praeter municipia urbibus
nitet duabus, Apris et Perintho, quam <placeName>Heracleam</placeName> posteritas dixit.
<milestone unit="par" n="13"/>Rhodopa huic adnexa <placeName>Maximianopolim</placeName> habet et <placeName>Maroneam</placeName> et
Aenum, qua condita et relicta Aeneas <placeName>Italiam</placeName> auspiciorum prosperitate perpetua
post diuturnos occupavit errores.
<milestone unit="par" n="14"/>Constat autem,
ut vulgavere rumores assidui, omnes paene agrestet, qui per regiones praedictas
montium circumcolunt altitudines, salubritate virium et praerogativa quadam vitae
longius propagandae nos anteire idque inde contingere arbitrantur, quod
colluvione ciborum abstinent calidis et perenni viriditate roris asperginibus
gelidis corpora constringente aurae purioris dulcedine potiuntur radiosque solis
suapte natura vitales primi omnium sentiunt nullis adhuc maculis rerum humanarum
infectos. 
His ita digestis pedem referamus ad coepta.
<lb/></p>
                 </div>
                 <div type="cap" n="5">
                  <p>
                   <milestone unit="par" n="1"/>Procopio superato in <placeName>Phrygia</placeName> internarumque
dissensionum materia consopita Victor magister equitum ad Gothos est missus
cogniturus aperte, quam ob causam gens amica Romanis foederibusque longae pacis
obstricta tyranno dederat adminicula bellum principibus legitimis inferenti.
Qui 
ut factum firma defensione purgarent, litteras eiusdem obtulere Procopii ut
generis Constantiniani propinquo imperium sibi debitum sumpsisse commemorantis
veniaque dignum asserentes errorem.
<milestone unit="par" n="2"/>Quibus eodem
referente Victore compertis Valens parvi ducens excusationem vanissimam in eos
signa commovit motus adventantis iam praescios et pubescente vere quaesito in
unum exercitu prope <placeName>Daphnen</placeName> nomine munimentum est castra metatus ponteque
contabulato supra navium foros flumen transgressus est <placeName>Histrum</placeName> resistentibus
nullis. 
<milestone unit="par" n="3"/>Iamque sublatus fiducia cum ultro citroque
discurrens nullum inveniret, quem superare poterat vel terrere; omnes enim
formidine perciti militis cum apparatu ambitioso propinquantis montes petivere
Serrorum arduos et inaccessos nisi perquam gnaris.
<milestone unit="par" n="4"/>Ne igitur aestate omni consumpta sine ullo remearet effectu, Arintheo magistro
peditum misso cum praedatoriis globis familiarum rapuit partem, quae antequam ad
dirupta venirent et flexuosa capi potuerunt per plana camporum errantes.
Hocque 
tantum, quod fors dederat, impetrato redit cum suis innoxius nec illato gravi
vulnere nec accepto.
<milestone unit="par" n="5"/>Anno secuto ingredi terras
hostiles pari alacritate conatus fusius <placeName>Danubii</placeName> gurgitibus vagatis impeditus
mansit immobilis prope Carporum vicum stativis castris ad usque autumnum locatis
emensum. 
Vnde quia nihil agi potuit dirimente magnitudine fluentorum
<placeName>Marcianopolim</placeName> ad hiberna discessit.
<milestone unit="par" n="6"/>Simili 
pertinacia tertio quoque anno per Noviodunum navibus transmittendum amnem conexis
perrupto barbarico continuatis itineribus longius agentes Greuthungos bellicosam
gentem aggressus est postque leviora certamina Athanaricum ea tempestate iudicem
potentissimum ausum resistere cum manu, quam sibi crediderit abundare, extremorum
metu coegit in fugam ipseque cum omnibus suis <placeName>Marcianopolim</placeName> redivit ad hiemem
agendam ut in illis tractibus habilem.
<milestone unit="par" n="7"/>Aderant post
diversos triennii casus finiendi belli materiae tempestivae: prima quod ex
principis diuturna permansione metus augebatur hostilis; dein quod commerciis
vetitis ultima necessariorum inopia barbari stringebantur adeo, ut legatos
supplices saepe mittentes venialem poscerent pacem.
<milestone unit="par" n="8"/>Quibus imperator rudis quidem, verum spectator adhuc aequissimus rerum, antequam
adulationum perniciosis illecebris captus rem publicam funeribus perpetuo
deflendis affligeret, in commune consultans pacem dare oportere decrevit.
<milestone unit="par" n="9"/>Missique vicissim Victor et Arintheus, qui tunc
equestrem curabant militiam et pedestrem, cum propositis condicionibus assentiri
Gothos docuissent litteris veris, praestituitur componendae paci conveniens
locus. 
Et quoniam asserebat Athanaricus sub timenda exsecratione iurandi se esse
obstrictum mandatisque prohibitum patris, ne solum calcaret aliquando Romanum, et
adigi non poterat indecorumque erat et vile ad eum imperatorem transire; recte
noscentibus placuit navibus remigio directis in medium flumen, quae vehebant cum
armigeris principem gentisque iudicem inde cum suis, foederari, ut statutum est,
pacem. 
<milestone unit="par" n="10"/>Hocque composito et acceptis obsidibus
Valens <placeName>Constantinopolim</placeName> redit, ubi postea Athanaricus proximorum factione
genitalibus terris expulsus fatali sorte decessit et ambitiosis exsequiis ritu
sepultus est nostro.
<lb/></p>
                 </div>
                 <div type="cap" n="6">
                  <p>
                   <milestone unit="par" n="1"/>Inter haec Valentiniano magnitudine quassato
morborum agitanteque extrema convivio occultiore Gallorum, qui aderant in
commilitio principis, ad imperium Rusticus Iulianus tunc magister memoriae
poscebatur quasi afflatu quodam furoris bestiarum more humani sanguinis avidus,
ut ostenderat, cum proconsulari potestate regeret Africam.
<milestone unit="par" n="2"/>In praefectura enim urbana, quam adhuc administrans exstinctus est,
tempus anceps metuens tyrannidis, cuius arbitrio tamquam inter dignorum inopiam
ad id escenderat columen, lenis videri cogebatur et mollior.
<milestone unit="par" n="3"/>Contra hos nitebantur aliqui studiis altioribus in favorem
Severi magistri tunc peditum ut apti ad hoc impetrandum, qui, licet asper esset
et formidatus, tolerabilior tamen fuit et praeferendus modis omnibus ante dicto.
<milestone unit="par" n="4"/>Sed dum haec cogitantur in cassum, imperator
remediis multiplicibus recreatus vixque se mortis periculo contemplans extractum
Gratianum filium suum adulto iam proximum insignibus principatus ornare
meditabatur. 
<milestone unit="par" n="5"/>Et paratis omnibus militeque firmato,
ut animis id acciperet promptis, cum Gratianus venisset, progressus in campum
tribunal escendit splendoreque nobilium circumdatus potestatum dextra puerum
apprehensum productumque in medium oratione contionaria destinatum imperatorem
exercitui commendabat.
<milestone unit="par" n="6"/>"Faustum erga me vestri
favoris indicium hunc loci principalis circumferens habitum, quo potior aliis
iudicatus sum multis et claris, consiliorum sociis votorumque auspicibus vobis
pietatis officium aggrediar tempestivum prospera deo spondente, cuius sempiternis
auxiliis stabit Romana res inconcussa.
<milestone unit="par" n="7"/>Accipite 
igitur, quaeso, placidis mentibus, viri fortissimi, desiderium nostrum id
reputantes, quod haec, quae fieri caritatis sanciunt iura, non tantum transire
voluimus per conscientiam vestram, verum etiam probata firmari ut congrua nobis
et profutura.
<milestone unit="par" n="8"/>Gratianum hunc meum adultum, quem diu
versatum inter liberos vestros commune diligitis pignus, undique muniendae
tranquillitatis publicae causa in augustum sumere commilitium paro, si propitia
caelestis numinis vestraeque maiestatis voluntas parentis amorem iuverit
praeeuntem, non rigido cultu ab incunabulis ipsis ut nos educatum nec tolerantia
rerum coalitum asperarum nec capacem adhuc Martii pulveris, ut videtis, sed
familiae suae laudibus maiorumque factis praestantibus concinentem, parcius
invidiae metu dicitur, protinus surrecturum.
<milestone unit="par" n="9"/>Vt 
enim mihi videri solet mores eius et appetitus licet nondum maturos saepe
pensanti, ineunte adolescentia, quoniam humanitate et studiis disciplinarum
sollertium expolitus, librabit suffragiis puris merita recte secusve factorum;
faciet, ut sciant se boni intellegi; in pulchra facinora procursabit signis
militaribus et aquilis adhaesurus; solem nivesque et pruinas et sitim perferet et
vigilias; castris, si necessitas adegerit aliquotiens, propugnabit; salutem pro
periculorum sociis obiectabit et, quod pietatis summum primumque munus est, rem
publicam ut domum paternam diligere poterit et avitam."
<milestone unit="par" n="10"/>Nondum finita oratione dictis cum assensu laeto auditis pro suo quisque
loco animo milites alius alium anteire festinans tamquam utilitatis et gaudiorum
participes Gratianum declararunt Augustum classicorum amplissimo sonu blandum
fragorem miscentes armorum.
<milestone unit="par" n="11"/>Quo viso maiore
fiducia Valentinianus exsultans corona indumentisque supremae fortunae ornatum
filium osculatus iamque fulgore conspicuum alloquitur advertentem, quae
dicebantur. 
<milestone unit="par" n="12"/>"En", inquit, "habes, mi Gratiane,
amictus, ut speravimus omnes, augustos meo commilitonumque nostrorum arbitrio
delatos ominibus faustis.
Accingere igitur pro rerum urgentium pondere ut patris
patruique collega et assuesce impavidus penetrare cum agminibus peditum gelu
pervios <placeName>Histrum</placeName> et <placeName>Rhenum</placeName>, armatis tuis proximus stare, sanguinem spiritumque
considerate pro his impendere, quos regis, nihil alienum putare, quod ad Romani
imperii pertinet statum.
<milestone unit="par" n="13"/>Haec pro tempore
praecepisse sufficiet, cetera monere non desinam.
Nunc reliqui vos estis, rerum
maximi defensores, quos rogo et obtestor, ut accrescentem imperatorem fidei
vestrae commissum servetis affectione fundata."
<milestone unit="par" n="14"/>His dictis sollemnitate omni firmatis Eupraxius, <placeName>Caesariensis</placeName> Maurus, magister ea
tempestate memoriae, primus omnium exclamavit: "familia Gratiani hoc meretur"
statimque promotus quaestor multa et prudentibus aemulanda bonae fiduciae
reliquit exempla nusquam a statu naturae discedens intrepidae, sed constans
semper legumque similis, quas omnibus una eademque voce loqui in multiplicibus
advertimus causis; qui tunc magis in suscepta parte iustitiae permanebat, cum eum
recta monentem exagitaret minax imperator et nimius.
<milestone unit="par" n="15"/>Consurrectum est post haec in laudes maioris principis et novelli maximeque
pueri, quem oculorum flagrantior lux commendabat vultusque et reliqui corporis
iucundissimus nitor et egregia pectoris indoles; quae imperatorem implesset cum
veterum lectissimis comparandum, si per fata proximosque licuisset, qui virtutem
eius etiamtum instabilem obnubilarunt actibus pravis.
<milestone unit="par" n="16"/>In hoc tamen negotio Valentinianus morem institutum antiquitus
supergressus non Caesares, sed Augustos germanum nuncupavit et filium benivole
satis. 
Nec enim quisquam antehac ascivit sibi pari potestate collegam praeter
principem Marcum, qui Verum adoptivum fratrem absque diminutione aliqua
auctoritatis imperatoriae socium fecit.
<lb/></p>
                 </div>
                 <div type="cap" n="7">
                  <p>
                   <milestone unit="par" n="1"/>His ex sententia rectoris et militum ordinatis vix
dies intercessere pauci, cum Mamertinum praefectum praetorio ab urbe regressum,
quo quaedam perrexerat correcturus, Avitianus ex vicario peculatus detulerat
reum. 
<milestone unit="par" n="2"/>Cui ideo Vulcacius successit Rufinus, omni ex
parte perfectus et velut apicem senectutis honoratae praetendens, sed lucrandi
opportunas occasiones occultationis spe numquam praetermittens.
<milestone unit="par" n="3"/>Qui nanctus copiam principis Orfitum ex praefecto urbis
solutum exsilio patrimonii redintegrata iactura remitti fecit in lares.
<milestone unit="par" n="4"/>Et quamquam Valentinianus, homo propalam ferus,
inter imperitandi exordia, ut asperitatis opinionem molliret, impetus truces
retinere nonnumquam in potestate animi nitebatur, serpens tamen vitium et dilatum
licentius erupit ad perniciem plurimorum, quod auxit ira acerbius effervescens.
Hanc enim ulcus esse animi diuturnum interdumque perpetuum prudentes definiunt
nasci ex mentis mollitia consuetum id asserentes argumento probabili, quod
iracundiores sunt incolumibus languidi et feminae maribus et iuvenibus senes et
felicibus aerumnosi.
<milestone unit="par" n="5"/>Eminuit tamen per id tempus
inter alias humilium neces mors Dioclis ex comite largitionum Illyrici, quem ob
delicta brevia flammis iussit exuri, et Diodori ex agente in rebus triumque
apparitorum potestatis vicariae per <placeName>Italiam</placeName> ideo necatorum atrociter, quod apud
eum questus est comes Diodorum quidem adversus se civiliter implorasse iuris
auxilium, officiales vero iussu iudicis ausos monere proficiscentem, ut
responderet ex lege.
Quorum memoriam apud <placeName>Mediolanum</placeName> colentes nunc usque
Christiani locum, ubi sepulti sunt, Ad Innocentes appellant.
<milestone unit="par" n="6"/>Dein cum in negotio Maxentii cuiusdam <placeName>Pannonii</placeName> ob
exsecutionem a iudice recte maturari praeceptam trium oppidorum ordines mactari
iussisset, interpellavit Eupraxius tunc quaestor et "parcius" inquit "agito,
piissime principum; hos enim, quos interfici tamquam noxios iubes, ut martyras,
id est divinitati acceptos, colit religio Christiana".
<milestone unit="par" n="7"/>Cuius salutarem fiduciam praefectus imitatus Florentius, cum in re
quadam venia digna audisset eum percitum ira iussisse itidem ternos per ordines
urbium interfici plurimarum, "et quid agetur", ait "si oppidum aliquod curiales
non habuerit tantos?
Inter reliqua id quoque suspendi debet, ut, cum habuerit,
occidantur." 
<milestone unit="par" n="8"/>Ad hanc inclementiam illud quoque
accedebat dictu dirum et factu, quod, si quis eum adisset iudicium potentis
inimici declinans aliumque sibi postulans dari, hoc non impetrato ad eundem, quem
metuebat, licet multa praetenderet iusta, remittebatur.
Itemque aliud audiebatur
horrendum, quod, ubi debitorum aliquem egestate obstrictum nihil reddere posse
dicebat, interfici debere pronuntiabat.
<milestone unit="par" n="9"/>Haec autem
et similia licenter ideo altiore fastu quidam principes agunt, quod amicis
emendandi secus cogitata vel gesta copiam negant, inimicos loqui terrent
amplitudine potestatis.
Nulla autem est correctio pravitatum apud eos, qui, quod
velint, effici maximae putant esse virtutis.
<lb/></p>
                 </div>
                 <div type="cap" n="8">
                  <p>
                   <milestone unit="par" n="1"/>Profectus itaque ab <placeName>Ambianis</placeName> Treverosque festinans
nuntio percellitur gravi, qui Britannias indicabat barbarica conspiratione ad
ultimam vexatas inopiam Nectaridumque comitem maritimi tractus occisum et
Fullofauden ducem hostilibus insidiis circumventum.
<milestone unit="par" n="2"/>Quibus magno cum horrore compertis Severum etiamtum domesticorum comitem misit,
si fors casum dedisset optatum, correcturum sequius gesta.
Quo paulo postea
revocato Iovinus

<supplied><gap/></supplied>eadem loca profectus reverti isdem
celeri gradu permisit adminicula petituris exercitus validi; id enim instantes
necessitates flagitare firmabant.
<milestone unit="par" n="3"/>Postremo ob multa
et metuenda, quae super eadem insula rumores assidui perferebant, electus
Theodosius illuc properare disponitur, officiis Martiis felicissime cognitus,
ascitaque animosa legionum et cohortium pube ire tendebat praeeunte fiducia
speciosa. 
<milestone unit="par" n="4"/>Et quoniam, cum Constantis principis
actus componerem, motus adolescentis et senescentis oceani situmque Britanniae
pro captu virium explanavi, ad ea, quae digesta sunt semel, revolvi superfluvm
duxi, ut Vlixes Homericus apud <placeName>Phaeacas</placeName> ob difficultatem nimiam replicare
formidat. 
<milestone unit="par" n="5"/>Illud tamen sufficiet dici, quod eo
tempore Picti in duas gentes divisi, Dicalydonas et Verturiones, itidemque
Attacotti, bellicosa hominum natio, et Scotti per diversa vagantes multa
populabantur. 
Gallicanos vero tractusque Franci et Saxones, isdem confines, quo
quisque erumpere potuit, terra vel mari praedis acerbis incendiisque et
captivorum funeribus omnium violabant.
<milestone unit="par" n="6"/>Ad haec
prohibenda, si copiam dedisset fortuna prosperior, orbis extrema dux
efficacissimus petens, cum venisset ad <placeName>Bononiae</placeName> litus, quod a spatio controverso
terrarum angustiis reciproci distinguitur maris, attolli horrendis aestibus
assueti rursusque sine ulla navigantium noxa in speciem complanari camporum,
exinde transmeato lentius freto defertur <placeName>Rutupias</placeName>, stationem ex adverso
tranquilla. 
<milestone unit="par" n="7"/>Vnde cum consecuti Batavi venissent et
Heruli Ioviique et Victores, fidentes viribus numeri, egressus tendensque ad
Lundinium, vetus oppidum, quod Augustam posteritas appellavit, divisis
plurifariam globis adortus est vagantes hostium vastatorias manus graves onere
sarcinarum et propere fusis, qui vinctos homines agebant et pecora, praedam
excussit, quam tributarii perdidere miserrimi.
<milestone unit="par" n="8"/>Isdemque restituta omni praeter partem exiguam impensam militibus fessis mersam
difficultatibus summis antehac civitatem, sed subito, quam salus sperari potuit,
recreatam ovantis specie laetissimus introiit.
<milestone unit="par" n="9"/>Vbi 
ad audenda maiora prospero successu elatus totaque scrutando consilia futuri
morabatur ambiguus diffusam variarum gentium plebem et ferocientem immaniter non
nisi per dolos occultiores et improvisos excursus superari posse captivorum
confessionibus et transfugarum indiciis doctus.
<milestone unit="par" n="10"/>Denique edictis propositis impunitateque promissa desertores ad procinctum
vocabat et multos alios per diversa libero commeatu dispersos.
Quo monitu rediere
plerique incentivo perciti relevatusque anxiis curis Civilem nomine recturum
Britannias pro praefectis ad se poposcerat mitti, virum acrioris ingenii, sed
iusti tenacem et recti, itidemque Dulcitium, ducem scientia rei militaris
insignem. 
<lb/></p>
                 </div>
                 <div type="cap" n="9">
                  <p>
                   <milestone unit="par" n="1"/>Haec in Britanniis agebantur.
Africam vero iam inde
ab exordio Valentiniani imperii exurebat barbarica rabies per procursus
audentiores et crebris caedibus et rapinis intenta.
Quam rem militaris augebat
socordia et aliena invadendi cupiditas maximeque Romani nomine comitis.
<milestone unit="par" n="2"/>Qui venturi providus transferendaeque in alios
invidiae artifex saevitia morum multis erat exosus hac praecipue causa, quod
superare hostes in vastandis provinciis festinabat, affinitate Remigii tunc
magistri officiorum confisus, quo prava et contraria referente princeps, ut prae
se ferebat ipse, cautissimus lacrimosa dispendia diutius ignoravit Afrorum.
<milestone unit="par" n="3"/>Gestorum autem per eas regiones seriem plenam et
Ruricii praesidis legatorumque mortem et cetera luctuosa, cum adegerit ratio,
diligentius explicabo.
<milestone unit="par" n="4"/>Et quoniam adest liber locus
dicendi, quae sentimus, aperte loquemur: hunc imperatorem omnium primum in maius
militares fastus ad damna rerum auxisse communium dignitates opesque eorum
sublimius erigentem et, quod erat publice privatimque dolendum, indeflexa
saevitia punientem gregariorum errata, parcentem potioribus, qui tamquam peccatis
indulta licentia ad labes delictorum immanium consurgebant; qui ex eo anhelantes
ex nutu suo indistanter putant omnium pendere fortunas.
<milestone unit="par" n="5"/>Horum flatus et pondera inventores iuris antiqui mollientes etiam
insontes quosdam aliquotiens suppliciis aboleri censuere letalibus.
Quod saepe
contingit, cum ob multitudinis crimina nonnulli sortis iniquitate plectuntur
innoxii; id enim nonnumquam ad privatorum pertinuit causas.
<milestone unit="par" n="6"/>At in <placeName>Isauria</placeName> globatim per vicina digressi praedones oppida villasque
uberes libera populatione vexantes magnitudine iacturarum Pamphyliam afflictabant
et Cilicas.
Quos cum nullis arcentibus internecive cuncta disperdere Asiae
vicarius ea tempestate Musonius advertisset, Athenis Atticis antehac magister
rhetoricus, deploratis novissime rebus luxuque adiumento militari marcente
adhibitis semermibus paucis, quos Diogmitas appellant, unum grassatorum cuneum,
si patuisset facultas, adoriri conatus per angustum quendam transiens devexitatis
amfractum ad inevitabiles venit insidias et ibi cum his confossus est, quos
ducebat. 
<milestone unit="par" n="7"/>Tali successu latrones praetumidos
palantesque per varia confidentius interfectis aliquibus ad latebrosa montium
saxa, quae incolunt excitae tandem copiae contruserunt; ubi cum eis nec
quiescendi nec inveniendi ad victum utilia copia laxaretur, per indutias pacem
sibi tribui poposcerunt Germanicopolitanis auctoribus, quorum apud eos ut
signiferae manus semper valuere sententiae, obsidibusque datis, ut imperatum est,
immobiles diu mansere nihil audentes hostile.
<milestone unit="par" n="8"/>Haec 
inter Praetextatus praefecturam urbis sublimius curans per integritatis
multiplices actus et probitatis, quibus ab adolescentiae rudimentis inclaruit,
adeptus est id, quod raro contingit, ut, cum timeretur, amorem non perderet
civium minus firmari solitum erga iudices formidatos.
<milestone unit="par" n="9"/>Cuius auctoritate iustisque veritatis suffragiis tumultu lenito, quem
Christianorum iurgia concitarunt, pulsoque Vrsino alta quies est parta proposito
civium Romanorum aptissima et adolescebat gloria praeclari rectoris plura et
utilia disponentis.
<milestone unit="par" n="10"/>Namque et Maeniana sustulit
omnia fabricari <placeName>Romae</placeName> priscis quoque vetita legibus et discrevit ab aedibus
sacris privatorum parietes isdem inverecunde conexos ponderaque per regiones
instituit universas, cum aviditati multorum ex libidine trutinas componentium
occurri nequiret.
In examinandis vero litibus ante alios id impetravit, quod
laudando Brutum Tullius refert, ut cum nihil ad gratiam faceret, omnia tamen
grata viderentur esse, quae factitabat.
<lb/></p>
                 </div>
                 <div type="cap" n="10">
                  <p>
                   <milestone unit="par" n="1"/>Sub idem fere tempus Valentiniano ad expeditionem
caute, ut rebatur ipse, profecto Alamannus regalis, Rando nomine, diu
praestruens, quod cogitabat, Mogontiacum praesidiis vacuam cum expeditis ad
latrocinandum latenter irrepsit.
<milestone unit="par" n="2"/>Et quoniam casu
Christiani ritus invenit celebrari sollemnitatem impraepedite cuiusce modi
fortunae virile et muliebre secus cum supellectili non parva indefensum abduxit.
<milestone unit="par" n="3"/>Parvo inde post intervallo inopina rei Romanae
spes laetiorum affulsit.
Cum enim Vithicabius rex, Vadomarii filius, specie
quidem molliculus et morbosus, sed audax et fortis ardores in nos saepe
succenderet bellicos, opera navabatur impensior, ut qualibet concideret strage.
<milestone unit="par" n="4"/>Et quia temptatus aliquotiens nullo genere potuit
superari vel prodi, fraude citerioris vitae ministri studio sollicitante
nostrorum occubuit, cuius post necem aliquatenus hostiles torpuere discursus.
Interfector tamen prae metu poenarum, quas verebatur, si patuisset negotium, ad
Romanum solum se celeri transtulit gradu.
<milestone unit="par" n="5"/>Parabatur 
post haec lentioribus curis et per copias multiformes in Alamannos expeditio
solitis gravior destinatius id publica tutela poscente, quoniam reparabilis
gentis motus timebantur infidi, milite nihilo minus accenso, cui ob suspectos
eorum mores nunc infimorum et supplicum, paulo post ultima minitantium nullae
quiescendi dabantur indutiae.
<milestone unit="par" n="6"/>Contracta igitur
undique mole maxima catervarum armis et subsidiis rei cibariae diligenter
instructa accitoque Sebastiano comite cum Illyriis et Italicis numeris, quos
regebat, anni tempore iam tepente Valentinianus cum Gratiano <placeName>Rhenum</placeName> transiit
visoque nemine divisis agminibus quadratis ipse medius incedebat Iovino et
Severo, magistris rei castrensis, altrinsecus ordinum latera servantibus, ne
repentino invaderentur assultu.
<milestone unit="par" n="7"/>Protinusque inde
ductantibus itinerum callidis exploratis accessibus per regiones longo situ
porrectas sensim gradiens miles irritatior ad pugnandum velut repertis barbaris
minaciter infrendebat.
Et quoniam aliquod diebus emensis nullus potuit, qui
resisteret, inveniri, cuncta satorum et tectorum, quae visebantur, iniecta
cohortium manu vorax flamma vastabat praeter alimenta, quae colligi dubius rerum
eventus adigebat et custodiri.
<milestone unit="par" n="8"/>Post haec leniore
gressu princeps ulterius tendens, cum prope locum venisset, cui Solicinio nomen
est, velut quadam obice stetit doctus procursantium relatione verissima barbaros
longe conspectos.
<milestone unit="par" n="9"/>Qui nullam ad tuendam salutem
viam superesse cernentes, nisi se celeri defendissent occursu, locorum gnaritate
confisi unum spirantibus animis montem occupavere praecelsum per confragosos
colles undique praeruptum et invium absque septentrionali latere, unde facilem
habet devexitatem et mollem.
Signis ilico fixis ex more cum undique ad arma
conclamaretur, imperio principis et ductorum stetit regibilis miles vexillum
opperiens extollendum, quod erat opportune subeundae indicium pugnae.
<milestone unit="par" n="10"/>Ergo quia spatium deliberandi aut exiguum dabatur aut
nullum, hinc impatientia militis perterrente, inde horrenda circumsonantibus
Alamannis, id consilium ratio celeritatis admisit, ut arctoam montium partem,
quam clementer diximus esse proclivem, Sebastianus occuparet cum suis fugientes
Germanos, si fors ita tulisset, levi negotio confossurus; quo ita, ut placuit,
maturato Gratianoque apud signa Iovianorum retro detento, cuius aetas erat
etiamtum proeliorum impatiens et laborum, Valentinianus ut dux cunctator et tutus
centurias et manipulos capite intecto collustrans nullo potentium in conscientiam
arcani adhibito remota multitudine stipatorum speculatum radices aggerum avolavit
cum paucis, quorum industriam norat et fidem, praedicans, ut erat sui arrogans
aestimator, invenire posse aliam viam ducentem ad arduos clivos praeter eam, quam
inspexere proculcatores.
<milestone unit="par" n="11"/>Per ignota itaque et
palustres uligines devius tendens insidiatricis manus locatae per abdita subito
oppetisset accursu, ni necessitatis adiumento postremo per labilem limum incitato
iumento digressus legionum se gremiis immersisset post abruptum periculum, cui
adeo proximus, ut galeam eius cubicularius ferens auro lapillisque distinctam,
cum ipso tegmine penitus interiret nec postea vivus repperiretur aut interfectus.
<milestone unit="par" n="12"/>Proinde quiete reficiendis corporibus data
signoque erecto, quod solet ad pugnam hortari, tubarum minacium accendente
clangore fidentissimo impetu acies motas prompte ante alios praeiere duo iuvenes
lecti in principiis adeundi discriminis Salvius et Lupicinus, Scutarius unus,
alter e schola Gentilium, bellum fragore terribili concitantes hastasque
crispando, cum ad rupium obiecta venissent trudentibusque Alamannis evadere ad
celsiora conantur, advenit omne pondus armorum isdemque antesignanis per hirta
dumis et aspera magno virium nisu in editas sublimitates erepsit.
<milestone unit="par" n="13"/>Acri igitur partium spiritu conflictus cuspidibus temptatur
infestis et hinc arte belli doctior miles, inde licet feroces, sed incauti
barbari dexteris coiere collatis, quos latius sese pandens exercitus infusis
utrimque cornibus afflictabat per fremitus territos et equorum hinnitus et tubas.
<milestone unit="par" n="14"/>Nihilominus tamen ipsi assumpta fiducia
restiterunt aequataque parumper proeliorum sorte haud parva mole certatum est,
dum ruinarum funeribus mutuis res gerebatur.
<milestone unit="par" n="15"/>Disiecti denique Romanorum ardore metuque turbati miscentur ultimis primi, dumque
in pedes versi discedunt, verrutis hostilibus forabantur et pilis.
Postremo dum
anheli currunt et fessi, pandebant sequentibus poplites et suras et dorsa.
Stratis denique multis lapsorum partem Sebastianus cum subsidiali manu locatus
post montium terga trucidavit ex incauto latere circumventam; dispersi ceteri
silvarum se latebris amendarunt.
<milestone unit="par" n="16"/>In hac
dimicatione nostri quoque petiere non contemnendi.
Inter quos Valerianus fuit
domesticorum omnium primus et Natuspardo quidam scutarius, exsertus ita bellator,
ut Sicinio veteri comparetur et Sergio.
Hisque tali casuum diversitate perfectis
milites ad hiberna, imperatores Treveros reverterunt.
<lb/></p>
                 </div>
                 <div type="cap" n="11">
                  <p>
                   <milestone unit="par" n="1"/>Per haec tempora Vulcacio Rufino absoluto vita, dum
administrarat, ad regendam praefecturam praetorianam ab urbe Probus accitus,
claritudine generis et potentia et opum amplitudine cognitus orbi Romano, per
quem universum paene patrimonia sparsa possedit, iuste an secus, non iudicioli
est nostri.
<milestone unit="par" n="2"/>Hunc quasi gemina quaedam, ut fingunt
poetae, Fortuna vehens praepetibus pinnis, nunc beneficum ostendebat et amicos
sublimius erigentem, aliquotiens insidiatorem dirum et per cruentas noxium
simultates. 
Et licet potuit, quoad vixit, ingentia largiendo et intervallando
potestates assiduas, erat tamen interdum timidus ad audaces, contra timidos
celsior, ut videretur, cum sibi fideret, de coturno strepere tragico et, ubi
paveret, omni humilior socco.
<milestone unit="par" n="3"/>Atque ut natantium
genus elemento suo expulsum haud ita diu spirat in terris, ita ille marcebat
absque praefecturis, quas iurgiis familiarum ingentium capessere cogebatur
numquam innocentium per cupiditates immensas, utque multa perpetrarent impune,
dominum suum mergentium in rem publicam.
<milestone unit="par" n="4"/> Namque
                   fatendum est: numquam ille magnanimitate coalitus clienti vel servo agere
                   quidquam iussit illicitum, sed si eorum quemquam crimen ullum compererat
                   admisisse, vel ipsa repugnante Iustitia non explorato negotio sine respectu boni
                   honestique defendebat. Quod vitium reprehendens iam pronuntiat Cicero: ″Quid enim
                   interest inter suasorem facti et probatorem? Aut quid refert, utrum voluerim
                   fieri an gaudeam factum?″ <milestone unit="par" n="5"/>Suspiciosus tamen et
munitus suopte ingenio fuit et subamarum arridens blandiensque interdum, ut
noceat. 
<milestone unit="par" n="6"/>Id autem perspicuum est in eiusmodi moribus
malum, tum maxime, cum celari posse existimatur, ita implacabilis et directus,
ut, si laedere quemquam instituisset, nec exorari posset nec ad ignoscendum
erroribus inclinari ideoque aures eius non cera, sed plumbo videbantur
obstructae. 
In summis divitiarum et dignitatum culminibus anxius et sollicitus
ideoque semper levibus morbis afflictus.
Hae per occidentales plagas series rerum
fuere gestarum.
<lb/></p>
                 </div>
                 <div type="cap" n="12">
                  <p>
                   <milestone unit="par" n="1"/>Rex vero Persidis, longaevus ille Sapor et ab ipsis
imperitandi exordiis dulcedini rapinarum addictus post imperatoris Iuliani
excessum et pudendae pacis foedera icta cum suis paulisper nobis visus amicus
calcata fide sub Ioviano pactorum iniectabat <placeName>Armeniae</placeName> manum, ut eam velut
placitorum abolita firmitate dicioni iungeret suae.
<milestone unit="par" n="2"/>Et primo per artes fallendo diversas nationem hominum potentem dispendiis levibus
afflictabat sollicitans quosdam optimatum et satrapas, alios excursibus occupans
improvisis. 
<milestone unit="par" n="3"/>Dein per exquisitas periuriisque mixtas
illecebras captum regem ipsum Arsacen adhibitumque in convivium iussit ad
latentem trahi posticam eumque effossis oculis vinctum catenis argenteis, quod
apud eos honoratis vanum suppliciorum aestimatur esse solacium, exterminavit ad
castellum <placeName>Agabana</placeName> nomine, ubi discruciatus ceciderat ferro poenali.
<milestone unit="par" n="4"/>Deinde ne quid intemeratum perfidia praeteriret, Sauromace
pulso, quem auctoritas Romana praefecit <placeName>Hiberiae</placeName>, Aspacurae cuidam potestatem
eiusdem detulit gentis diademate addito, ut arbitrio se monstraret insultare
nostrorum. 
<milestone unit="par" n="5"/> Quibus ita studio nefando perfectis
                   Cylaci spadoni et Arrabanni, quos olim susceperat perfugas, commisit Armeniam –
                   horum alter ante gentis praefectus, magister alter fuisse dicebatur armorum –
                   isdemque mandarat, ut Artogerassam intentiore cura excinderent, oppidum muris et
                   viribus validum, quod thesauros et uxorem cum filio tuebatur Arsacis. <milestone unit="par" n="6"/>Iniere, ut statutum est, obsidium duces.
Et quoniam
munimentum positum in asperitate montana rigente tunc caelo nivibus et pruinis
adiri non poterat, eunuchus Cylaces aptusque ad muliebria palpamenta Arrabanne
ascito prope moenia ipsa fide non amittendae salutis accepta propere venit et cum
socio ad interiora susceptus, ut postulavit, suadebat minaciter defensoribus et
reginae motum Saporis inclementissimi omnium lenire deditione veloci.
<milestone unit="par" n="7"/>Multis post haec ultro citroque dictitatis heiulanteque
muliere truces mariti fortunas proditionis acerrimi compulsores in misericordiam
flexi mutavere consilium et spe potiorum erecti secretis colloquiis ordinarunt
hora praestituta nocturna reclusis subito portis validam manum erumpere vallumque
hostile caedibus aggredi repentinis, ut lateant id temptantes polliciti se
provisuros. 
<milestone unit="par" n="8"/>Quibus religione firmatis egressi
biduumque ad deliberandum, quid capessere debeant, sibi concedi clausos petisse
asseverantes in desidiam obsessores traduxerunt et vigiliis, quibus ob
securitatem altiore stertitur somno, civitatis aditu reserato iuventus exsiluit
velox passibusque insonis expeditis mucronibus repens, cum castra nihil
metuentium invasissent, iacentes multos nullis resistentibus trucidarunt.
<milestone unit="par" n="9"/>Haec inopina defectio necesque insperatae Persarum
inter nos et Saporem discordiarum excitavere causas immanes illo etiam accedente,
quod Arsacis filium Papam suadente matre cum paucis e munimento digressum
susceptumque imperator Valens apud <placeName>Neocaesaream</placeName> morari praecepit, urbem
Polemoniaci Ponti notissimam, liberali victu curandum et cultu.
Qua humanitate
Cylaces et Arrabannes illecti missis oratoribus ad Valentem auxilium eundemque
Papam sibi regem tribui poposcerunt.
<milestone unit="par" n="10"/>Sed pro
tempore adiumentis negatis per Terentium ducem Papa reducitur in <placeName>Armeniam</placeName>
recturus interim sine ullis insignibus gentem, quod ratione iusta est observatum,
ne fracti foederis nos argueremur et pacis.
<milestone unit="par" n="11"/>Hoc 
comperto textu gestorum Sapor ultra hominem efferatus concitis maioribus copiis
<placeName>Armenios</placeName> aperta praedatione vastabat.
Cuius adventu territus Papa itidemque
Cylaces et Arrabannes nulla circumspectantes auxilia celsorum montium petivere
secessus limites nostros disterminantes et Lazicam, ubi per silvarum profunda et
flexuosos colles mensibus quinque delitescentes regis multiformes lusere conatus.
<milestone unit="par" n="12"/>Qui operam teri frustra contemplans sidere
flagrante brumali pomiferis exustis arboribus castellisque munitis et castris,
quae ceperat superata vel prodita, cum omni pondere multitudinis <placeName>Artogerassam</placeName>
circumsaeptam et post varios certaminum casus laxatis defensoribus patefactam
incendit; Arsacis uxorem erutam inde cum thesauris abduxit.
<milestone unit="par" n="13"/>Quas ob causas ad eas regiones Arintheus cum exercitu mittitur comes
suppetias laturus <placeName>Armeniis</placeName>, si eos exagitare procinctu gemino temptaverint
Persae. 
<milestone unit="par" n="14"/>Inter quae Sapor, immensum quantum astutus
et, cum sibi conduceret, humilis aut elatus, societatis futurae specie Papam ut
incuriosum sui per latentes nuntios increpabat, quod maiestatis regiae velamento
Cylaci serviret et Arrabanni, quos ille praeceps blanditiarum illecebris
interfecit capitaque caesorum ad Saporem ut ei morigerus misit.
<milestone unit="par" n="15"/>Hac clade late diffusa <placeName>Armenia</placeName> omnis perisset impropugnata,
ni Arinthei adventu territi Persae eam incursare denuo distulissent hoc solo
contenti, quod ad imperatorem misere legatos petentes nationem eandem, ut sibi et
Ioviano placuerat, non defendi.
<milestone unit="par" n="16"/>Quibus repudiatis
Sauromaces pulsus, ut ante diximus, <placeName>Hiberiae</placeName> regno cum duodecim legionibus et
Terentio remittitur et eum amni Cyro iam proximum Aspacures oravit, ut socia
potestate consobrini regnarent, causatus ideo se nec cedere nec ad partes posse
transire Romanas, quod Vltra eius filius obsidis lege tenebatur adhuc apud
Persas. 
<milestone unit="par" n="17"/>Quae imperator doctus, ut concitandas ex
hoc quoque negotio turbas consilio prudenti molliret, divisioni acquievit
<placeName>Hiberiae</placeName>, ut eam medius dirimeret Cyrus et Sauromaces <placeName>Armeniis</placeName> finitima retineret
et Lazis, Aspacures Albaniae Persisque contigua.
<milestone unit="par" n="18"/>His percitus Sapor pati se exclamans indigna, quod contra foederum textum
iuvarentur <placeName>Armenii</placeName> et evanuit legatio, quam super hoc miserat corrigendo quodque
se non assentiente nec conscio dividi placuit <placeName>Hiberiae</placeName> regnum, velut obseratis
amicitiae foribus vicinarum gentium auxilia conquirebat suumque parabat
exercitum, ut reserata caeli temperie subverteret omnia, quae ex re sua struxere
Romani. 
<lb/></p>
                 </div>
                 </div>
                 <div type="lib" n="XXVIII">
                  <head>MARCELLINI HISTORIAE LIBER XXVIII </head>
                  <div type="cap" n="1">
                   <p>
                    <milestone unit="par" n="1"/>Dum apud Persas, ut supra narravimus, perfidia
regis motus agitat insperatos et in eois tractibus bella rediviva consurgunt,
anno sexto decimo et eo diutius post Nepotiani exitium saeviens per urbem
aeternam urebat cuncta Bellona ex primordiis minimis ad clades excita luctuosas,
quas obliterasset utinam iuge silentium, ne forte paria quandoque temptentur
plus exemplis generalibus nocitura quam delictis.
<milestone unit="par" n="2"/>Ac licet ab hoc textu cruento gestorum exquisite narrando iustus me retraheret
metus multa reputantem et varia, tamen praesentis temporis modestia fretus
carptim, ut quaeque memoria digna sunt, explanabo, nec pigebit quid ex his, quae
apud veteres acciderunt, timuerim docere succincte.
<milestone unit="par" n="3"/>Bello Medico primo, cum diripuissent Asiam Persae, obsidentes <placeName>Miletum</placeName> molibus
magnis minantesque defensoribus cruciabiles neces iniecere clausis necessitatem,
ut omnes magnitudine malorum afflicti peremptis caritatibus propriis proiectoque
in ignem mobili censu arsuros se certatim congererent in communem pereuntis
patriae rogum.
<milestone unit="par" n="4"/>Hoc argumentum paulo postea
digestum tumore tragico Phrynichus in theatrum induxerat Athenarum paulisperque
iucunde auditus, cum coturnatius stilus procederet lacrimosus, indignatione
damnatus est populi arbitrati non consolandi gratia, sed probrose monendi, quae
pertulerat amabilis civitas nullis auctorum adminiculis fulta, hos quoque
dolores scaenicis adnumerasse fabulis insolenter.
Erat enim Atheniensium colonia
<placeName>Miletus</placeName> deducta inter Ionas alios per Nileum filium Codri, qui fertur pro patria
bello se Dorico devovisse.
Sed ad proposita veniamus.
<milestone unit="par" n="5"/>Maximinus regens quondam <placeName>Romae</placeName> vicariam praefecturam apud <placeName>Sopianas</placeName>
Valeriae oppidum obscurissime natus est patre tabulario praesidialis officii
orto a posteritate Carporum, quos antiquis excitos sedibus Diocletianus
transtulit in <placeName>Pannoniam</placeName>.
<milestone unit="par" n="6"/>Is post mediocre studium
liberalium doctrinarum defensionemque causarum ignobilem et administratas
Corsicam itidemque Sardiniam rexit deinde Tusciam.
Vnde morato in itinere
diutius successore transgressus ad curandam urbis annonam etiam provinciae
moderamina retinebat egitque consideratione triplici inter exordia cautius.
<milestone unit="par" n="7"/>Primo, quod recalebant in auribus eius parentis
effata, quid augurales alites vel cantus monerent oscinum, apprime callentis, ad
usque sublimia regimenta
<supplied><gap/></supplied>sed periturum ferro
poenali; dein, quod nanctus hominem Sardum, quem ipse postea per dolosas
fallacias interemit, ut circumtulit rumor, eliciendi animulas noxias et
praesagia sollicitare larvarum perquam gnarum, dum superesset, ille timens, ne
proderetur, tractabilis erat et mollior; postremo, quod tamquam subterraneus
serpens per humiliora reptando nondum maiores funerum excitare poterat causas.
<milestone unit="par" n="8"/>Principium autem, unde latius se funditabat,
emersit ex negotio tali.
Chilo ex vicario et coniux eius Maxima nomine questi
apud <placeName>Olybrium</placeName>, ea tempestate urbi praefectum, vitamque suam venenis petitam
asseverantes impetrarunt, ut hi, quos suspectati sunt, ilico rapti
compingerentur in vincula, organarius <placeName>Sericus</placeName> et <placeName>Asbolius</placeName> palaestrita et
haruspex Campensis.
<milestone unit="par" n="9"/>Verum negotio tepescente ob
diuturnam morborum asperitatem, qua tenebatur Olybrius, morarum impatientes hi,
qui rem detulerunt, libello petiverunt oblato, ut examinandum iurgium praefecto
mandaretur annonae, idque studio celeritatis concessum est.
<milestone unit="par" n="10"/>Accepta igitur nocendi materia Maximinus effudit genuinam
ferociam pectori crudo affixam, ut saepe faciunt amphitheatrales ferae
diffractis tandem solutae posticis.
Cumque multiformiter quasi in proludiis
negotium spectaretur et quidam sulcatis lateribus nominassent nobiles aliquos
tamquam usos artificibus laedendi per clientes aliosque humiles, notos reos et
indices, supra plantam, ut dicitur, evagatus tartareus cognitor relatione
maligna docuit principem non nisi suppliciis acrioribus perniciosa facinora
scrutari posse vel vindicari, quae <placeName>Romae</placeName> perpetravere complures.
<milestone unit="par" n="11"/>His ille cognitis efferatus, ut erat vitiorum inimicus acer
magisquam severus, uno proloquio in huiusmodi causas, quas arroganter proposito
maiestatis imminutae miscebat, omnes, quos iuris prisci iustitia divorumque
arbitria quaestionibus exemere cruentis, si postulasset negotium, statuit
tormentis affligi.
<milestone unit="par" n="12"/>Vtque congeminata potestas
erectaque sublatius altiores consarcinaret aerumnas, Maximino <placeName>Romae</placeName> agere
disposito pro praefectis sociavit ad haec cognoscenda, quae in multorum pericula
struebantur, Leonem notarium, postea officiorum magistrum, bustuarium quendam
latronem <placeName>Pannonium</placeName> efflantem ferino rictu crudelitatem, etiam ipsum nihilo minus
humani sanguinis avidissimum.
<milestone unit="par" n="13"/>Auxit obstinatum
Maximini ingenium ad laedendum adventus collegae similis et litterarum cum ampla
dignitate dulcedo.
Ideoque pedes huc et illuc exsultando contorquens saltare,
non incedere videbatur, dum studebat inter altaria celsius gradientes, ut quidam
memorant, imitari Brachmanas.
<milestone unit="par" n="14"/>Iamque lituis
cladum concrepantibus internarum rerum atrocitate torpentibus cunctis praeter
multa cruda et immitia, quorum nec diversitas comprehendi nec numerus potest,
mors Marini causarum defensoris eminuit.
Quem ut ausum Hispanillae cuiusdam
artibus pravis affectasse coniugium transeunter indiciorum fide discussa
supplicio letali damnavit.
<milestone unit="par" n="15"/>Et quoniam existimo
forsitan aliquos haec lecturos exquisite scrutando notare strepentes id actum
esse prius, non illud aut ea, quae viderint, praetermissa, hactenus faciendum
est satis, quod non omnia narratu sunt digna, quae per squalidas transiere
personas, nec, si fieri fuisset necesse, instructiones vel ex ipsis tabulariis
suppeterent publicis tot calentibus malis et novo furore sine retinaculis imis
summa miscente, cum iustitium esse, quod timebatur, non iudicium aperte
constaret. 
<milestone unit="par" n="16"/>Tunc Cethegus senator adulterii reus
delatus cervice perit abscisa et Alypius nobilis adolescens ob levem relegatus
errorem aliique humiles publica morte oppetiverunt; in quorum miseriis velut sui
quisque discriminis cernens imaginem tortorem et vincula somniabat et diversoria
tenebrarum. 
<milestone unit="par" n="17"/>Eodem tempore etiam Hymetii
praeclarae indolis viri negotium est actitatum, cuius hunc fuisse novimus
textum. 
Cum Africam pro consule regeret, Carthaginiensibus victus inopia iam
lassatis ex horreis Romano populo destinatis frumentum dedit pauloque postea,
cum provenisset segetum copia, integre sine ulla restituit mora.
<milestone unit="par" n="18"/>Verum quoniam denis modiis singulis solidis indigentibus
venumdatis emerat ipse tricenos, interpretii compendium ad principis aerarium
misit. 
Ideoque Valentinianus per nundinationem suspicatus parum, quam
oportuerat, missum eum bonorum parte multavit.
<milestone unit="par" n="19"/>Ad 
cuius cladem exaggerandam id quoque isdem diebus acciderat non minus exitiale.
Amantius haruspex, ea tempestate prae ceteris notus, occultiore indicio
proditus, quod ob prava quaedam implenda ad sacrificandum ab eodem esset ascitus
Hymetio, inductusque in iudicium, quamquam incurvus sub eculeo staret, pertinaci
negabat instantia.
<milestone unit="par" n="20"/>Quo infitiante secretioribus
chartis ab eius domo prolatis commonitorium repertum est manu scriptum Hymetii
petentis, ut obsecrato ritu sacrorum sollemnium numine erga se imperatores
delenirentur. 
Cuius extima parte quaedam invectiva legebantur in principem ut
avarum et truculentum.
<milestone unit="par" n="21"/>Haec Valentinianus
relatione iudicum doctus asperius interpretantium facta vigore nimio in negotium
iussit inquiri.
Et quia Frontinus, consiliarius ante dicti, minister fuisse
conceptae precationis arguebatur, concisus virgis atque confessus ablegatus est
in exsilium ad Britannos, Amantius vero damnatus postea rerum capitalium
interiit. 
<milestone unit="par" n="22"/>Post hanc gestorum seriem Hymetius ad
oppidum ductus <placeName>Ocriculum</placeName> audiendus ab Ampelio urbi praefecto et Maximino vicario
confestimque perdendus, ut apparebat, data sibi copia tectius imperatoris
praesidium appellavit nominisque eius perfugio tectus servabatur incolumis.
<milestone unit="par" n="23"/>Super hoc princeps consultus senatu negotium
dedit. 
Qui cum rem librata iustitia comperisset eumque ad Boas, Delmatiae locum,
exterminasset, aegre imperatoris iracundiam tulit perciti vehementer, quod
hominem addictum, ut ipse proposuerat, morti clementiori sententia didicerat
plexum. 
<milestone unit="par" n="24"/>Ob haec et huiusmodi multa, quae
cernebantur paucis, omnibus timeri sunt coepta.
Et ne tot malis dissimulatis
paulatimque serpentibus acervi crescerent aerumnarum, nobilitatis decreto legati
mittuntur: Praetextatus ex urbi praefecto et ex vicario Venustus et ex consulari
Minervius oraturi, ne delictis supplicia sint grandiora neve senator quisquam
inusitate et illicito more tormentis exponeretur.
<milestone unit="par" n="25"/>Qui cum intromissi in consistorium haec referrent, negantem Valentinianum se id
statuisse et calumnias perpeti clamitantem moderate redarguit quaestor Eupraxius
hacque libertate emendatum est crudele praeceptum supergressum omnia diritatis
exempla. 
<milestone unit="par" n="26"/>Circa hos dies Lollianus, primae
lanuginis adolescens, Lampadi filius ex praefecto, exploratius causam Maximino
spectante convictus codicem noxiarum artium nondum per aetatem firmato consilio
descripsisse exsulque mittendus, ut sperabatur, patris impulsu provocavit ad
principem et iussus ad eius comitatum duci de fumo, ut aiunt, in flammam
traditus Sphalangio, Baeticae consulari, cecidit funesti carnificis manu.
<milestone unit="par" n="27"/>Super his etiam Tarracius Bassus, postea urbi
praefectus, et frater eius Camenius et Marcianus quidam et Eusafius, omnes
clarissimi, arcessiti in crimen, quod eiusdem conscii veneficiis aurigam fovere
dicebantur Auchenium, documentis etiamtum ambiguis suffragante absoluti sunt
Victorino, ut dispersus prodidit rumor, qui erat amicus Maximino iunctissimus.
<milestone unit="par" n="28"/>Nec minus feminae quoque calamitatum participes
fuere similium.
Nam ex hoc quoque sexu peremptae sunt originis altae complures,
adulteriorum flagitiis obnoxiae vel stuprorum.
Inter quas notiores fuere
Claritas et Flaviana, quarum altera, cum duceretur ad mortem, indumento, quo
vestita erat, abrepto ne velemen quidem secreto membrorum sufficiens retinere
permissa est.
Ideoque carnifex nefas admisisse convictus immane vivus exustus
est. 
<milestone unit="par" n="29"/>Paphius quin etiam et Cornelius senatores
ambo venenorum artibus pravis se polluisse confessi eodem pronuntiante Maximino
sunt interfecti.
Pari sorte etiam procurator monetae exstinctus est.
<placeName>Sericum </placeName>
enim et Asbolium supra dictos, quoniam, cum hortaretur passim nominare, quos
vellent, adiecta religione firmarat nullum igni vel ferro se puniri iussurum,
plumbi validis ictibus interemit.
Et post hoc flammis Campensem haruspicem dedit
in negotio eius nullo sacramento constrictus.
<milestone unit="par" n="30"/>Opportunum est, ut arbitror, explanare nunc causam, quae ad exitium praecipitem
Aginatium impulit, iam inde a priscis maioribus nobilem, ut locuta est
pertinacior fama; nec enim super hoc ulla documentorum rata est fides.
<milestone unit="par" n="31"/>Anhelans flatu superbo Maximinus etiamtum
praefectus annonae nanctusque audaciae incitamenta non levia tendebat ad usque
Probi contemptum, viri summatum omnium maximi iureque praefecturae praetorianae
regentis provincias.
<milestone unit="par" n="32"/>Quod Aginatius indignissime
ferens dolensque in examinandis causis Maximinum ab Olybrio sibi praelatum, cum
esset ipse vicarius Romae, familiari sermone docuit Probum occulte facile vanum
hominem recalcitrantem sublimibus meritis posse opprimi, si ille id fieri
censuisset. 
<milestone unit="par" n="33"/>Has litteras, ut quidam asseverabant,
Probus ad Maximinum eruditiorem iam in sceleribus commendatumque principi
pertimescens nullo conscio praeter baiulum misit.
Hisque recitatis ita homo
ferus exarsit, ut machinas omnes in Aginatium deinde commoveret, velut serpens
vulnere ignoti cuiusdam attritus.
<milestone unit="par" n="34"/>Accessit his
alia potior insidiarum materia, quae eundem Aginatium obruit.
Victorinum enim
defunctum insimulabat ut Maximini actus, dum supererat, venditantem, cuius ex
testamento legata ipse sumpserat non aspernanda, parique petulantia Anepsiae
quoque, eius uxori, lites minabatur et iurgia.
<milestone unit="par" n="35"/>
                    Quae haec metuens ut Maximini muniretur auxilio, finxit maritum in voluntate,
                    quam condiderat nuper, argenti tria milia pondo eidem reliquisse. Qui aviditate
                    nimia flagrans – nec enim hoc quoque vitio caruit – petit hereditatis
                    medietatem. Verum etiam hoc ut parum sufficienti nequaquam contentus aliud
                    commentus est, ut arbitrabatur, honestum et tutum et, ne amitteret amplam sibi
                    oblatam lucrandi uberis patrimonii, Victorini privignam, Anepsiae filiam, petit
                    filio coniugem idque assentiente muliere prompte firmatum est. <milestone unit="par" n="36"/>Per haec et alia simili maerore deflenda, quae decolorabant
speciem urbis aeternae, grassabatur per strages multiplices fortunarum homo cum
gemitu nominandus ultra forenses terminos semet extentans.
Namque et resticulam
de fenestra praetorii quadam remota dicitur semper habuisse suspensam, cuius
summitas quadam velut

<unclear/>damusam colligaret, nullis quidem indiciis
fulta, sed nocitura insontibus multis; et Mucianum Barbarumque apparitores
aliquotiens discretim trudi iubebat ad fallendum aptissimos.
<milestone unit="par" n="37"/>Hi tamquam heiulando casus, quibus se simulabant oppressos,
iudicis exaggerando crudelitatem remedium nullum aliud reis ad obtinendam vitam
superesse eadem replicando saepe asseverabant, ni criminibus magnis petissent
nobiles viros, quibus ad sui societatem annexis facile eos absolvi posse
firmabant. 
<milestone unit="par" n="38"/>Ob quae implacabilitate ultra apposita
iam pergente manus vinculis sunt artatae complurium ortuque nobiles inculti
videbantur et anxii.
Nec eorum culpari quisquam debuit, cum salutantes humum
paene curvatis contingentibus membris persaepe clamantem audirent spiritus
ferini latronem nullum se invito repperiri posse insontem.
<milestone unit="par" n="39"/>Quae verba effectui propere iuncta terruissent profecto Numae Pompilii
similes et Catonem.
Prorsus enim sic agebatur, ut nec in alienis malis quorundam
exarescerent lacrimae; quod in variis et confragosis actibus vitae plerumque
contingit. 
<milestone unit="par" n="40"/>A iure tamen iustitiaque crebro
discedens ferreus cognitor erat uno quasi praecipuo tolerabilis.
Interdum enim
exoratus parcebat aliquibus, quod prope vitium esse in hoc loco legitur apud
Tullium: "nam si implacabiles iracundiae sunt, summa est acerbitas, sin autem
exorabiles, summa levitas, quae tamen ut in malis acerbitati anteponenda est."
<milestone unit="par" n="41"/>Post haec praegresso Leone acceptoque successore
ad principis comitatum Maximinus accitus auctusque praefectura praetoriana
nihilo lenior fuit, etiam longius nocens ut basilisci serpentes.
<milestone unit="par" n="42"/>In id tempus aut non multo prius scopae florere sunt visae,
quibus nobilitatis curia mundabatur, idque portendebat extollendos quosdam
despicatissimae sortis ad gradus potestatum excelsos.
<milestone unit="par" n="43"/>Et quamlibet tempestivum est ad ordinem redire coeptorum, tamen nihil
impedituri temporum cursus immorabimur paucis, quae per iniquitatem curantium
vicariam praefecturam in urbe contra, quam oportuerat, gesta sunt, quia ad nutum
Maximini et voluntatem isdem ministris velut apparitoribus gerebantur.
<milestone unit="par" n="44"/>Post hunc venit Vrsicinus ad mitiora propensior,
qui, quoniam cautus esse voluit et civilis, rettulerat Esaiam cum aliis ob
commissum adulterium in Rufinam detentis Marcellum maritum eius ex agente in
rebus reum imminutae maiestatis deferre conari; ideoque ut cunctator contemptus
et ad haec fortiter exsequenda parum conveniens, quae efficere
<supplied><gap/></supplied>abrogata potestate discessit.
<milestone unit="par" n="45"/>Huic successit Emonensis Simplicius, Maximini consiliarius ex
grammatico, post administratam provinciam nec erectus nec tumidus, sed obliquo
aspectu terribilis, qui compositis ad modestiam verbis acerba meditabatur in
multos. 
Et primo Rufinam cum universis auctoribus adulterii commissi vel
consciis interfecit, super quibus Vrsicinum rettulisse praediximus, alios deinde
complures nullo noxiorum discrimine vel insontium.
<milestone unit="par" n="46"/>In cruento enim certamine cum Maximino velut antepilano suo contendens
superare eum in succidendis familiarum nobilium nervis studebat Busirim veterem
et Antaeum imitatus et Phalarim, ut taurus ei solus deesse videretur
Agrigentinus. 
<milestone unit="par" n="47"/>His in hunc modum ac talibus
actitatis Hesychia quaedam matrona ob intentatum crimen in domo apparitoris, cui
custodienda est tradita, multa pertimescens et saeva fulcro plumeo vultu
contracto incubuit et animam occluso narium spiramento effudit.
<milestone unit="par" n="48"/>Adiunctum est his aliud haud mitius malum.
Eumenius enim et
Abienus, ambo ex coetu amplissimo, infamati sub Maximino in Fausianam, feminam
non obscuram, post Victorini obitum, quo iuvante vixere securius, Simplicii
adventu perterrefacti non secus volentis magna cum minis ad secreta receptacula
se contulerunt.
<milestone unit="par" n="49"/>Sed Fausiana damnata inter reos
recepti vocatique edictis semet abstrusius amendarunt; quorum Abienus apud
Anepsiam diu delitescebat.
Sed ut solent insperati casus aggravare miserabiles
clades, Sapaudulus nomine servus Anepsiae verberatae coniugis dolore perculsus
negotium ad Simplicium detulit nocte progressus missique apparitores indicatos e
latebris abstraxerunt.
<milestone unit="par" n="50"/>Et Abienus quidem
exaggerato crimine stupri, quod intulisse dicebatur Anepsiae, morte multatus
est. 
Mulier vero ut continendae vitae spem firmam dilato posset habere
supplicio, appetitam se nefariis artibus vim in domo Aginati perpessam
asseveravit. 
<milestone unit="par" n="51"/>Haec, ut gesta sunt, malignius ad
principem Simplicius rettulit agensque ibi Maximinus infestus ob causam, quam
supra docuimus, Aginatio simultate una cum potestate in maius accensa oravit
impense, ut rescriberetur eum occidi, et impetravit facile male sanus incitator
et potens.
<milestone unit="par" n="52"/>Metuensque gravioris invidae pondus,
ne pronuntiante Simplicio et consiliario suo et amico periret homo patriciae
stirpis, retinuit apud se paulisper imperiale praeceptum haerens et ambigens,
quemnam potissimum exsecutorem atrocis rei fidum inveniret et efficacem.
<milestone unit="par" n="53"/>Tandemque, ut solent pares facile congregari cum
paribus, Doryphorianus quidam repertus est Gallus, audax ad usque insaniam, cui
hanc operam implere brevi pollicito deferri providit vicariam et commonitorium
cum Augusti litteris tradidit instruens hominem saevum quidem, sed rudem, qua
celeritate Aginatium sine ullo deleret obstaculo dilatione qualibet inventa
forsitan evasurum.
<milestone unit="par" n="54"/>Festinavit, ut mandatum est,
Doryphorianus magnis itineribus <placeName>Romam</placeName> et inter
<supplied><gap/></supplied>andi 
initia magna quaeritabat industria, qua vi senatorem perspicui generis
interficeret iuvantibus nullis.
Cognitoque eum iam pridem repertum in villa
propria custodiri ipse tamquam capita sontium Aginatium pariterque Anepsiam
horrore medio tenebrarum audire disposuit, quo tempore hebetari solent
obstrictae terroribus mentes, ut inter innumera multa Aiax quoque Homericus
docet optans perire potius luce quam pati formidinis augmenta nocturnae.
<milestone unit="par" n="55"/>Et quoniam iudex, quin immo praedo nefandus ad
id solum, quod promisit, intentus cuncta extollebat in maius, iusso sub
quaestione Aginatio statui agmina fecit introire carnificum catenisque
sonantibus triste mancipia squalore diuturno marcentia in domini caput ad usque
ultimum lacerabat exitium, quod in stupri quaestione fieri vetuere
clementissimae leges.
<milestone unit="par" n="56"/>Denique cum iam contigua
morti tormenta ancillae voces expressissent obliquas, indicii fide parum plene
discussa Aginatius ad supplicium duci pronuntiatur abrupte nec auditus, cum
magnis clamoribus appellaret nomina principum, sublimis raptus occiditur pari
sententia Anepsia interfecta.
Haec agitante, cum adesset, perque emissarios, cum
procul ageret, Maximino funera urbs deploravit aeterna.
<milestone unit="par" n="57"/>Sed vigilarunt ultimae dirae caesorum.
Namque ut postea tempestive
dicetur, et idem Maximinus sub Gratiano intoleranter se efferens damnatorio
iugulatus est ferro et Simplicius in Illyrico truncatus et Doryphorianum
pronuntiatum capitis reum trusumque in carcerem Tullianum matris consilio
princeps exinde rapuit reversumque ad lares per cruciatus oppressit immensos.
Verum unde huc fleximus, revertamur.
Is urbanarum rerum status, ut ita dixerim,
fuit. 
<lb/></p>
                  </div>
                  <div type="cap" n="2">
                   <p>
                    <milestone unit="par" n="1"/>At Valentinianus magna animo concipiens et utilia
<placeName>Rhenum</placeName> omnem a Raetiarum exordio ad usque fretalem oceanum magnis molibus
communibat castra extollens altius et castella turresque assiduas per habiles
locos et opportunos, qua Galliarum extenditur longitudo, nonnumquam etiam ultra
flumen aedificiis positis subradens barbaros fines.
<milestone unit="par" n="2"/>Denique cum reputaret munimentum celsum et tutum, quod ipse a primis fundarat
auspiciis, praeterlabente Nicro nomine fluvio paulatim subverti posse undarum
pulsu immani, meatum ipsum aliorsum vertere cogitavit et quaesitis artificibus
peritis aquariae rei copiosaque militis manu arduum est opus aggressus.
<milestone unit="par" n="3"/>Per multos enim dies compaginatae formulae e
roboribus coniectaeque in alveum fixis refixisque aliquotiens prope ingentibus
stilis fluctibus erectis confundebantur avulsaeque vi gurgitis interibant.
<milestone unit="par" n="4"/>Vicit tamen imperatoris vehementior cura et
morigeri militis labor mento tenus, dum operaretur, saepe demersi; tandem non
sine quorundam discrimine castra praesidiaria inquietudini urgentis amnis
exempta nunc valida sunt
<supplied><gap/></supplied><milestone unit="par" n="5"/>His ac talibus laetus exsultansque
<supplied><gap/></supplied>pro anni et temporis
<unclear/>tudila conducens
rei publicae studium, ut officio principis congruebat.
Ratusque aptissimum ad
id, quod deliberabat, implendum trans <placeName>Rhenum</placeName> in monte Piri, qui barbaricus locus
est, munimentum exstruere disposuit raptim.
Vtque celeritas effectum negotii
faceret tutum, per Syagrium tunc notarium, postea praefectum et consulem,
Aratorem monuit ducem, ut, dum undique altum esset silentium, id arripere
conaretur. 
<milestone unit="par" n="6"/>Transiit cum notario dux, ut iussum
est, statim fodereque per militem, quem duxit, fundamenta exorsus Hermogenen
susceperat successorem eodemque puncto quidam optimates Alamanni venere, obsidum
patres, quos lege foederis mansuraeque diutius pacis haud aspernanda pignora
tenebamus. 
<milestone unit="par" n="7"/>Qui flexis poplitibus supplicabant, ne
Romani securitatis improvidi, quorum fortunam sempiterna fides caelo contiguam
fecit, pravo deciperentur errore pactisque calcatis rem adorerentur indignam.
<milestone unit="par" n="8"/>Verum haec et similia loquentes in cassum cum nec
audirentur nec quietum aliquid vel mite referri sentirent, filiorum flentes
exitium discesserunt isdemque aegre digressis ex abdito collis propinqui sinu
barbaricus prosiluit globus optimatibus danda responsa, ut intellegi dabatur,
opperiens adortus milites seminudos humum etiamtum gestantes expeditis agiliter
gladiis obtruncabant, inter quos etiam duces ambo sunt caesi.
<milestone unit="par" n="9"/>Nec indicaturus gesta superfuit quisquam praeter Syagrium,
qui deletis omnibus ad comitatum reversus irati sententia principis sacramento
exutus abiit ad lares id commeruisse scaevo iudicatus arbitrio, quod evaserit
solus. 
<milestone unit="par" n="10"/>Haec inter per <placeName>Gallias</placeName> latrociniorum
rabies saeva scatebat in perniciem multorum observans celebres vias fundensque
indistanter, quidquid inciderit fructuosum.
Denique praeter complures alios,
quos absumpserunt insidiae tales, Constantianus tribunus stabuli impetu est
clandestino exceptus moxque interfectus, Valentiniani affinis, Cerealis et
Iustinae germanus.
<milestone unit="par" n="11"/>At procul tamquam horum
similia cientibus furiis per omne latus Maratocupreni grassatores acerrimi
vagabantur, vici huius nominis incolae in <placeName>Syria</placeName> prope <placeName>Apameam</placeName> positi, nimium
quantum numero et exquisitis fallaciis abundantes ideoque formidati, quod
mercatorum militumque honoratorum specie sine strepitu ullo diffusi opimas domos
et villas et opes pervadebant.
<milestone unit="par" n="12"/>Nec quisquam
adventum eorum cavere poterat inopinum non destinata, sed varia petentium et
longinqua et, quocumque ventus duxerat, erumpentum; quam ob causam prae ceteris
hostibus Saxones timentur ut repentini.
Et quamlibet coniurati multorum opes
attriverint oestroque concepti furoris exagitati strages edidere luctificas
sanguinis nihilo minus avidi quam praedarum, tamen, ne per minutias gesta
narrando rectum aliquatenus operis impediam cursum, id unum sufficiet eorum
exitiale poni commentum.
<milestone unit="par" n="13"/>Quaesitus in unum
impiorum hominum globus imitatus rationalis officium ipsumque iudicem
vespertinis tenebris lugubre clamante praecone civitatem ingressi ambitiosam
domum cuiusdam primatis ut proscripti iussique interfici cum gladiis obsederunt
raptaque suppellectili pretiosa, quia subito perculsi familiares hebetatis
sensibus non defenderant dominum, caesis pluribus ante revolutam lucem gressu
discessere veloci.
<milestone unit="par" n="14"/>Verum cum exuviis referti
multorum rapiendi dulcedinem praetermitterent interceptam imperiali motu,
oppressi interiere omnes ad unum eorumque suboles parva etiamtum, ne ad parentum
exempla subcresceret, pari sorte deleta et lares versi, quos ambitiose luctuosis
aliorum dispendiis construxerunt.
Et haec quidem textu processere narrato.
<lb/></p>
                  </div>
                  <div type="cap" n="3">
                   <p>
                    <milestone unit="par" n="1"/>Theodosius vero, dux nominis incluti, animi vigore
collecto ab Augusta profectus, quam veteres appellavere Lundinium, cum milite
industria comparato sollerti versis turbatisque Britannorum fortunis opem
maximam tulit opportuna ubique ad insidiandum barbaris praeveniens loca nihilque
gregariis imperans, cuius non ipse primitias alacri capesseret mente.
<milestone unit="par" n="2"/>Hocque genere cum strenui militis munia et praeclari ducis
curas expleret, fusis variis gentibus et fugatis, quas insolentia nutriente
securitate aggredi Romanas res inflammabat, in integrum restituit civitates et
castra multiplicibus quidem damnis afflicta, sed ad quietem temporis longi
fundata. 
<milestone unit="par" n="3"/>Evenerat autem eodem haec agente facinus
dirum erupturum in periculum grave, ni inter ipsa conatus principia fuisset
exstinctum. 
<milestone unit="par" n="4"/>Valentinus natus quidam in Valeria
<placeName>Pannoniae</placeName>, superbi spiritus homo, Maximini illius exitialis vicarii, postea
praefecti coniugis frater, ob grave crimen actus in Britannias exsul quietis
impatiens malefica bestia ad res perniciosas consurgebat et novas in Theodosium
tumore quodam, quem solum resistere posse nefandis cogitationibus advertebat.
<milestone unit="par" n="5"/>Multa tamen clam palamque circumspiciens
crescente flatu cupiditatis immensae exsules sollicitabat et milites pro
temporis captu ausorum illecebrosas pollicendo mercedes.
<milestone unit="par" n="6"/>Iamque propinquante temptatorum effectu doctus haec, unde convenerat,
dux alacrior ad audendum et corde celso ad vindictam compertorum erectus
Valentinum quidem cum paucis arta ei societate iunctissimis letali poena
plectendos Dulcitio dediderat duci; militari scientia vero, qua superabat
praesentes, futura coniciens de coniuratis quaestiones agitari prohibuit, ne
formidine sparsa per multos reviviscerent provinciarum turbines consopiti.
<milestone unit="par" n="7"/>Hinc ad corrigenda plura conversus et necessaria
periculo penitus dempto, cum aperte constaret nulla eius propitiam deseruisse
fortunam, instaurabat urbes et praesidiaria, ut diximus, castra limitesque
vigiliis tuebatur et praetenturis recuperatamque provinciam, quae in dicionem
concesserat hostium, ita reddiderat statui pristino, ut eodem referente et
rectorem haberet legitimum et <placeName>Valentia</placeName> deinde vocaretur arbitrio principis velut
ovantis. 
<milestone unit="par" n="8"/><supplied><gap/></supplied>tudio nuntio inest.
Haec etiam praecipua.
Arcanos 
genus hominum a veteribus institutum, super quibus aliqua in actibus Constantis
rettulimus, paulatim prolapsos in vitia a stationibus suis removit aperte
convictos acceptarum promissarumque magnitudine praedarum allectos, quae apud
nos agebantur, aliquotiens barbaris prodidisse.
Id enim illis erat officium, ut
ultro citroque per longa spatia discurrentes vicinarum gentium strepitus nostris
ducibus intimarent.
<milestone unit="par" n="9"/>Ita spectatissime ante dictis
rebus aliisque administratis similibus ad comitatum accitus tripudiantesque
relinquens provincias ut Furius Camillus vel Cursor Papirius victoriis crebris
et salutaribus erat insignis.
Et favore omnium ad usque fretum deductus leni
vento transgressus venit ad commilitium principis cumque gaudio susceptus et
laudibus in locum Iovini ut lenti successit, qui equorum copias tuebatur.
<lb/></p>
                  </div>
                  <div type="cap" n="4">
                   <p>
                    <milestone unit="par" n="1"/>Diu multumque a negotiis discussus urbanis
adigente cumulo foris gestorum ad ea strictim exsequenda regrediar exorsus ab
Olybrii praefectura tranquilla nimis et leni, qui numquam ab humanitatis statu
deiectus sollicitus erat et anxius, ne quid usquam factum eius asperum
inveniretur aut dictum, calumniarum acerrimus insectator, fisci lucra, unde
poterat, circumcidens, iustorum iniustorumque distinctor et arbiter plenus in
subiectos admodum temperatus.
<milestone unit="par" n="2"/>Sed obnubilabat haec
omnia vitium parum quidem nocens rei communi, sed in alto iudice maculosum, quod
citeriorem vitam paene omnem vergentem in luxum per argumenta scaenica amoresque
peregerat nec vetitos nec incestos.
<milestone unit="par" n="3"/>Post hunc
urbem rexit Ampelius, cupidus ipse quoque voluptatum, <placeName>Antiochiae</placeName> genitus, ex
magistro officiorum, ad proconsulatum geminum indeque multo postea ad
praefecturae culmen evectus, lectus alia et ad populi favorem adipiscendum
aptissimus, nonnumquam tamen rigidus atque utinam in proposito perseverans.
Correxisset enim ex parte licet exigua irritamenta gulae et ganeas taetras, ni
flexus in molliora amisisset gloriam diu victuram.
<milestone unit="par" n="4"/>Namque statuerat, ne taberna vinaria ante horam quartam aperiretur neve aquam
vulgarium calefaceret quisquam vel ad usque praestitutum diei spatium lixae
coctam proponerent carnem vel honestus quidam mandens videretur in publico.
<milestone unit="par" n="5"/>Quae probra aliaque his maiora dissimulatione
iugi neglecta ita effrenatius exarserunt, ut nec Epimenides ille Cretensis, si
fabularum ritu ab inferis excitatus redisset ad nostra, solus purgare sufficeret
Romam; tanta plerosque labes insanabilium flagitiorum oppressit.
<milestone unit="par" n="6"/>Et primo nobilitatis, ut aliquotiens pro locorum copia
fecimus, dein plebis digeremus errata incidentia veloci constringentes excessu.
<milestone unit="par" n="7"/>Praenominum claritudine conspicui quidam, ut
putant, in immensum semet extollunt, cum Reburri et Flavonii et Pagonii
Gereonesque appellentur ac Dalii cum Tarraciis et Ferasiis aliisque ita decens
sonantibus originum insignibus multis.
<milestone unit="par" n="8"/>Nonnullos 
fulgentes sericis indumentis ut ducendos ad mortem vel, ut sine diritate ominis
loquamur, praegresso exercitu arma cogentes manipulatim concitato fragore
sequitur multitudo servorum.
<milestone unit="par" n="9"/>Tales ubi
comitantibus singulos quinquaginta ministris tholos introierint balnearum, "ubi
ubi sunt nostrae?" minaciter clamant; si apparuisse subito ignotam compererint
meretricem aut oppidanae quondam prostibulum plebis vel meritorii corporis
veterem lupam, certatim concurrunt palpantesque advenam deformitate magna
blanditiarum ita extollunt ut Semiramin Parthi vel Cleopatras <placeName>Aegyptus</placeName> aut
Artemisiam Cares vel Zenobiam Palmyreni.
Et haec admittunt hi, quorum apud
maiores censoria nota senator afflictus est ausus, dum adhuc non deceret,
praesente communi filia coniugem osculari.
<milestone unit="par" n="10"/>Ex his
quidam, cum salutari pectoribus oppositis coeperunt, osculanda capita in modum
taurorum minacium obliquantes adulatoribus offerunt genua savianda vel manus id
illis sufficere ad beate vivendum existimantes et abundare omni cultu
humanitatis peregrinum putantes, cuius forte etiam gratia sunt obligati,
interrogatum, quibus thermis utatur aut aquis aut ad quam successerit domum.
<milestone unit="par" n="11"/>Et cum ita graves sint et cultores virtutum, ut
putant, si venturos undelibet equos aut aurigas quendam didicerint nuntiasse,
ita sollerter imminent eidem et percunctantur, ut Tyndaridas fratres eorum
suspexere maiores, cum priscis illis victoriis indicatis gaudio cuncta
complessent. 
<milestone unit="par" n="12"/>Horum domus otiosi quidam garruli
frequentant variis assentandi figmentis ad singula ulterioris fortunae verba
plaudentes parasitorum in comoediis facetias affectando.
Vt enim illi sufflant
milites gloriosos obsidiones et pugnas adversum milia hostium isdem ut heroicis
aemulis assignantes, ita hi quoque columnarum constructiones alta fronte
suspensas mirando atque parietes lapidum circumspectis coloribus nitidos ultra
mortalitatem nobiles viros extollunt.
<milestone unit="par" n="13"/>Poscuntur 
etiam in conviviis aliquotiens trutinae, ut appositi pisces et volucres
ponderentur et glires, quorum magnitudo saepius replicata non sine taedio
praesentium ut antehac inusitata laudatur assidue maxime, cum haec eadem
numerantes notarii triginta prope assistant cum thecis et pugillaribus tabulis,
ut deesse solus magister ludi litterarii videretur.
<milestone unit="par" n="14"/>Quidam detestantes ut venena doctrinas Iuvenalem et Marium Maximum curatiore
studio legunt, nulla volumina praeter haec in profundo otio contrectantes, quam
ob causam non iudicioli est nostri,
<milestone unit="par" n="15"/>cum multa et
varia pro amplitudine gloriarum et generum lectitare deberent audientes
destinatum poenae Socraten coniectumque in carcerem rogasse quendam scite lyrici
carmen Stesichori modulantem, ut doceretur id agere, dum liceret,
interroganteque musico, quid ei poterit hoc prodesse morituro postridie,
respondisse, ut aliquod sciens amplius e vita discedat.
<milestone unit="par" n="16"/>Ita autem pauci sunt inter eos severi vindices delictorum, ut, si
aquam calidam tardius attulerit servus, trecentis affligi verberibus iubeatur;
si hominem sponte occiderit propria, instantibus plurimis, ut damnetur ut reus,
dominus hactenus exclamat: "quid faciat male factis famosus et nequam?
Et si
quid aliud eiusmodi deinceps ausus fuerit, corrigetur."
<milestone unit="par" n="17"/>Civilitatis autem hoc apud eos est nunc summum, quod expedit peregrino
fratrem interficere cuiuslibet, quam, cum rogatur sit ad convivium, excusare;
defectum enim patrimonii se opimi perpeti senator existimat, si is defuerit,
quem aliquotiens libratis sententiis invitaverit semel.
<milestone unit="par" n="18"/>Pars eorum, si agros visuri processerunt longius aut alienis laboribus
venaturi, Alexandri Magni itinera se putant aequiperasse vel Caesaris, aut si a
lacu <placeName>Averni</placeName> lembis invecti sunt pictis Puteolos, Duili certamen, maxime cum id
vaporato audeant tempore.
Vbi si inter aurata flabella laciniis sericis
insiderint muscae vel per foramen umbraculi pensilis radiolus irruperit solis,
queruntur, quod non sunt apud Cimmerios nati.
<milestone unit="par" n="19"/>Dein cum a Silvani lavacro vel Mamaeae aquis ventitant sospitalibus, ut quisquam
eorum egressus tenuissimis se terserit linteis, solutis pressoriis vestes luce
nitentes ambigua diligenter explorat, quae una portantur, sufficientes ad
induendos homines undecim; tandemque electis aliquot involutus receptis anulis,
quos, ne violentur umoribus, famulo tradiderat, digitis
<unclear/>et metatis
Neid. 
<milestone unit="par" n="20"/>Enimvero si qui vetus in commilitio
principis recens digressus
<supplied><gap/></supplied>rit in
<supplied><gap/></supplied>aevi provecti, sub tali praesente
<supplied><gap/></supplied>irio 
<supplied><gap/></supplied>silentii praesul
existimatur: ceteri taciturni audiunt dicta
<supplied><gap/></supplied>solus 
pater familias textui narrans aliena et placentia referens erudite pleraque
fallendo 
<supplied><gap/></supplied><milestone unit="par" n="21"/>Quidam ex his licet rari aleatorum vocabulum
declinantes ideoque se cupientes appellari tesserarios, inter quos tantum
differt, quantum inter fures et latrones.
Hoc tamen fatendum est, quod, cum
omnes amicitiae <placeName>Romae</placeName> tepescant, aleariae solae quasi gloriosis quaesitae
sudoribus sociales sunt et affectus nimii firmitate plena conexae : unde quidam
ex his gregibus inveniuntur ita concordes, ut Quintilios esse existimes fratres.
Ideoque videre licet ignobilem artis tesserariae callentem arcana ut Catonem
Porcium ob repulsam praeturae nec suspectam antea nec speratam incedere
gravitate composita maestiorem, quod ei in maiore convivio vel consessu
proconsularis quidam est antelatus.
<milestone unit="par" n="22"/>Subsident 
aliqui copiosos homines senes aut iuvenes orbos vel caelibes aut etiam uxores
habentes seu liberos, nec enim hoc titulo discrimen aliquod observatur, ad
voluntates condendas allicientes praestigiis miris.
Qui cum supremis iudiciis
ordinatis quaedam reliquerint his, quibus morem gerendo testati sunt, ilico
pereunt, ut id impleri sorte fatorum opperiente, nec putes nec facili potest
aegritudo testam

<supplied><gap/></supplied>comitatu est his quisquam.
<milestone unit="par" n="23"/>Alius cum dignitate licet mediocri cervice
tumida gradiens notos antea obliquato contuetur aspectu, ut post captas
Syracusas existimes reverti Marcellum.
<milestone unit="par" n="24"/>Multi apud
eos negantes esse superas potestates in caelo nec in publicum prodeunt nec
prandent nec lavari arbitrantur se cautius posse, antequam ephemeride scrupulose
sciscitata didicerint, ubi sit verbi gratia signum Mercurii vel quotam cancri
sideris partem polum discurrens obtineat luna.
<milestone unit="par" n="25"/>Alius, si creditorem suum flagitare molestius adverterit debitum, ad aurigam
confugit audentem omnia praelicenter eumque ut veneficum curat urgeri: unde non
nisi reddita cautione dispendioque afflictus gravi discedit.
Et additur huic,
debitorem voluntarium includit ut proprium nec ante eius professionem absolvit.
<milestone unit="par" n="26"/>Parte alia uxor, ut proverbium loquitur vetus,
eandem incudem diu noctuque tundendo maritum testari compellit, hocque idem ut
faciat uxor, urget maritus instanter et periti iuris altrinsecus asciscuntur,
unus in cubiculo, alter eius aemulus in triclinio repugnantia tractaturi.
Isdemque subseruntur genitalium fatorum interpretes controversi hinc
praefecturas profusius largientes et sepulturas divitum matronarum, inde ad
exsequias virorum iam adventantes necessaria parari oportere iubentes.
Et 
testatura 

<supplied><gap/></supplied>ancillas suapte natura pallidior, spiritu
pridie consumpto defuncta
<supplied><gap/></supplied><unclear/>umrom atque, ut Tullius ait: "nec in rebus humanis quidquam bonum
norunt nisi quod fructuosum sit; amicos tamquam pecudes eos potissimum diligunt,
ex quibus se sperant maximum fructum esse capturos."
<milestone unit="par" n="27"/>Cumque mutuum illi quid petunt, soccos ut Micionas videbis et
Lachetas, cum adiguntur, ut reddant, ita coturnatos et turgidos, ut Heraclidas
illos Cresphonten et Temenum putes.
Hactenus de senatu.
<milestone unit="par" n="28"/>Nunc ad otiosam plebem veniamus et desidem.
In qua nitent ut nominibus
cultis quidam calceorum expertes, un Messores, Statarii, Semicupae et Serapini
et Cicymbricus cum Gluturino et Trulla et Lucanicus cum Porclaca et Salsula
similesque innumeri.
<milestone unit="par" n="29"/>Hi omne, quod vivunt, vino
et tesseris impendunt et lustris et voluptatibus et spectaculis eisque templum
et habitaculum et contio et cupitorum spes omnis Circus est Maximus; et videre
licet per fora et compita et plateas et conventicula circulos multos collectos
in se controversis iurgiis ferri aliis aliud, ut fit, defendentibus.
<milestone unit="par" n="30"/>Inter quos hi, qui ad satietatem vixerunt potiores
auctoritate longaeva per canos et rugas clamitant saepe rem publicam stare non
posse, si futura concertatione, quem quisque vindicat, carceribus non exsiluerit
princeps et inominalibus equis parum cohaerenter circumflexerit metam.
<milestone unit="par" n="31"/>Et ubi neglegentiae tanta est caries, exoptato
die equestrium ludorum illucescente nondum solis puro iubare fusius omnes
festinant praecipites, ut velocitate currus ipsos anteeant certaturos; super
quorum eventu discissis votorum studiis anxii plurimi agunt pervigiles noctes.
<milestone unit="par" n="32"/>Vnde si ad theatralem ventum fuerit vilitatem,
artifices scaenarii per sibilos exploduntur, si qui sibi aere humiliorem non
conciliaverit plebem.
Qui si defuerit strepitus, ad imitationem Tauricae gentis
peregrinos vociferantur pelli debere, quorum subsidiis semper nisi sunt ac
steterunt, et taetris vocibus et absurdis; quae longe abhorrent a studiis et
voluntate veteris illius plebis, cuius multa facete dicta memoria loquitur et
venusta. 
<milestone unit="par" n="33"/>Sed enim nunc repertum est pro sonitu
laudum impensiore, per applicatos homines ad plaudendum ut in omni spectaculo
exodiario venatori aurigae et histrionum generi omni et iudicibus celsis
itidemque minoribus nec non etiam matronis clametur assidue: "per te ille
discant"; quid autem debeat disci, nemo sufficit explanare.
<milestone unit="par" n="34"/>In his plerique distentioribus saginis addicti praeeunte
nidoris indagine acutisque vocibus feminarum a galliciniis ipsis in modum
pavonum ieiunitate clangentium humum summis pedum unguibus contingentes aulis
assistunt digitos praerodentes, dum patinae defervescent.
Alii nauseam horridae
carnis, dum excoquetur, intentius despectantes, ut discissarum pecudum exta
rimari cum anatomicis Democritum putes docentem, quibus modis posteritas mederi
doloribus possit internis.
<milestone unit="par" n="35"/>Sit satis interim haec
digessisse super rebus urbanis.
Nunc redeamus ad cetera, quae per provincias
agitavere multiplices casus.
<lb/></p>
                  </div>
                  <div type="cap" n="5">
                   <p>
                    <milestone unit="par" n="1"/>Erupit Augustis ter consulibus Saxonum multitudo
et oceani difficultatibus permeatis Romanum limitem gradu petebat intento saepe
nostrorum funeribus pasta; cuius eruptionis primae procellam Nannienus sustinuit
comes regionibus isdem appositus, dux diuturno bellorum labore compertus.
<milestone unit="par" n="2"/>Sed tunc ad mortem destinatae plebi congressus
cum milites quosdam ruisse et se vulneratum imparem fore certaminibus adverteret
crebris, docto imperatore, quid agi deberet, id est adeptus, ut peditum magister
Severus opitulatum rebus dubiis adveniret.
<milestone unit="par" n="3"/>Qui 
ducens militem rei sufficientem cum venisset ad loca, discriminatis ordinibus
superbos barbaros ante colluctationem adeo terruit et turbavit, ut nec
controversas opponerent manus, sed signorum aquilarumque fulgore praestricti
venialem poscerent pacem.
<milestone unit="par" n="4"/>Diuque variatis
consiliis, cum id rei publicae conducere videretur, pactis indutiis et datis ex
condicione proposita iuvenibus multis habilibus ad militiam discedere permissi
sunt Saxones sine impedimento, unde venerant, reversuri.
<milestone unit="par" n="5"/>Quibus omni iam formidine vacuis reditumque parantibus occulte pedites
missi insidias in abdita quadam valle struxerunt, unde praetereuntes aggredi
negotio poterant levi.
Sed longe secus accidit, quam sperabatur.
<milestone unit="par" n="6"/>Sonitu enim adventantium perciti exsiluere quidam
intempestive visique subito, dum se firmare festinant, ululantibus lugubre
barbaris vertuntur in pedes.
Stetere tamen mox conglobati extremaque sorte vires
licet non integras suggerente confligere cogebantur multaque caede perculsi
concidissent nullo relicto, ni catafractorum equitum cuneus ad inferendum
periculum transeuntibus barbaris ex alio latere prope divortium itineris pari
modo locatus clamore percitus tristi agiliter subvenisset.
<milestone unit="par" n="7"/>Exin concursum infestius firmatisque pectoribus hinc inde incumbentes
Romani clausos hostes eductis gladiis obtruncabant.
Nec quisquam eorum genitales
revisere potuit lares ne uno quidem caedibus concorporalium superesse permisso.
Ac licet iustus quidam arbiter rerum factum incusabit perfidum et deforme,
pensato tamen negotio non feret indigne manum latronum exitialem tandem copia
data consumptam.
<milestone unit="par" n="8"/>Post haec ita prospere consummata
Valentinianus versando sententias multiformes anxia sollicitudine stringebatur
reputans multa et circumspiciens, quibus commentis Alamannorum et Macriani regis
frangeret fastus sine fine vel modo rem Romanam irrequietis motibus
confundentes. 
<milestone unit="par" n="9"/>Immanis enim natio iam inde ab
incunabulis primis varietate casuum imminuta ita saepius adolescit, ut fuisse
longis saeculis aestimetur intacta.
Seditque consilia alia post alia imperatori
probanti Burgundios in eorum excitare perniciem, bellicosos et pubis immensae
viribus affluentes ideoque metuendos finitimis universis.
<milestone unit="par" n="10"/>Scribebatque frequenter ad eorum reges per taciturnos quosdam et
fidos, ut isdem tempore praestituto supervenirent, pollicitus ipse quoque
transito cum Romanis agminibus <placeName>Rheno</placeName> occurrere pavidis pondus armorum vitantibus
insperatum. 
<milestone unit="par" n="11"/>Gratanter ratione gemina principis
acceptae sunt litterae: prima quod iam inde temporibus priscis subolem se esse
Romanam Burgundii sciunt, dein quod salinarum finiumque causa Alamannis saepe
iurgabant. 
Catervas misere lectissimas, quae, antequam miles congregaretur in
unum, ad usque ripas <placeName>Rheni</placeName> progressae imperatore ad exstruenda munimenta
districto terrori nostris fuere vel maximo.
<milestone unit="par" n="12"/>Igitur paulisper morati, cum neque Valentinianus, ut spoponderat, die praedicto
venisset nec promissorum aliquid adverterent factum, ad comitatum misere legatos
poscentes adminicula sibi dari redituris ad sua, ne nuda hostibus exponerent
terga. 
<milestone unit="par" n="13"/>Quod ubi negari per ambages sentirent et
moras, maesti exinde discesserunt et indignati.
Hocque comperto reges ut
ludibrio habiti saevientes captivis omnibus interfectis genitales repetunt
terras. 
<milestone unit="par" n="14"/>Apud hos generali nomine rex appellatur
Hendinos et ritu veteri potestate deposita removetur, si sub eo fortuna
titubaverit belli vel segetum copiam negaverit terra, ut solent Aegyptii casus
eiusmodi suis assignare rectoribus.
Nam sacerdos apud Burgundios omnium maximus
vocatur Sinistus et est perpetuus obnoxius discriminibus nullis ut reges.
<milestone unit="par" n="15"/>Per hanc occasionem impendio tempestivam
Alamannos gentis ante dictae metu dispersos aggressus per Raetias Theodosius ea
tempestate magister equitum pluribus caesis, quoscumque cepit, ad <placeName>Italiam</placeName> iussu
principis misit, ubi fertilibus pagis acceptis iam tributarii circumcolunt
Padum. 
<lb/></p>
                  </div>
                  <div type="cap" n="6">
                   <p>
                    <milestone unit="par" n="1"/>Hinc, tamquam in orbem migrantes alium, ad
Tripoleos Africanae provinciae veniamus aerumnas, quas, ut arbitror, Iustitia
quoque ipsa deflevit.
Quae unde instar exarsere flammarum, textus aperiet
absolutus. 
<milestone unit="par" n="2"/>Austoriani his contermini partibus
barbari in discursus semper expediti veloces vivereque assueti rapinis et
caedibus paulisper pacati ad genuinos turbines revoluti sunt hanc causam
praetendentes ut seriam.
<milestone unit="par" n="3"/>Stachao quidam nomine
popularis eorum ut in otio nostra peragrando licentius agebat quaedam vetita
legibus, inter quae illud potius eminebat, quod provinciam omni fallaciarum via
prodere conabatur, ut indicia docuere verissima; quocirca supplicio flammarum
absumptus est.
<milestone unit="par" n="4"/>Huius necem ulcisci ut propinqui
damnatique iniuste causantes ferarum similes rabie concitarum exsiluere sedibus
suis Ioviano etiam tum imperante veritique prope <placeName>Leptim</placeName> accedere, civitatem
muris et populo validam, suburbano eius uberrimo insidere per triduum
mactatisque agrestibus, quos inopinus hebetaverat pavor vel confugere coegerat
ad speluncas, incensa suppellectili multa, quae vehi non poterat, referti
rapinis reverterunt ingentibus trahentes captivum Silvam quoque casu cum
caritatibus in agro inventum, ordinis sui primatem.
<milestone unit="par" n="5"/>Hac subita clade Leptitani perterriti ante incrementa malorum, quae
intentabat barbaricus tumor, praesidium imploravere Romani, comitis per Africam
recens provecti.
Qui cum venisset militares copias ducens ferreque opem rebus
rogaretur afflictis, non nisi abundanti commeatu aggesto et camelorum quattuor
milibus apparatis castra firmabat esse moturum.
<milestone unit="par" n="6"/>Hocque responso miserandis civibus stupefactis atque negantibus sufficere se
posse post vastationes et incendia ita enormibus instrumentis remedia quaerere
damnorum immanium dissimulanter diebus ibi quadraginta consumptis nullo temptato
idem discesserat comes.
<milestone unit="par" n="7"/>Qua spe Tripolitani
frustrati formidantesque extrema allapso legitimo die concilii, quod apud eos
est annuum, Severum et Flaccianum creavere legatos Victoriarum aurea simulacra
Valentiniano ob imperii primitias oblaturos, utque lacrimosas provinciae ruinas
docerent intrepide.
<milestone unit="par" n="8"/>Quibus compertis Romanus misso
equite velocissimo magistrum officiorum petit Remigium, affinem suum vel
rapinarum participem, ut provideret imperatoris arbitrio cognitionem huius
negotii vicario sibique deferri.
<milestone unit="par" n="9"/>Venerunt in
comitatum legati aditoque principe verbis, quae perpessi sunt, ostenderunt;
obtulerunt decreta textum continentia rei totius.
Quibus lectis cum neque
relationi officiorum magistri faventis Romani flagitiis nec contraria
referentibus crederetur, promissa disceptatio plena dilata est eo more, quo
solent inter potiorum occupationes ludi potestates excelsae.
<milestone unit="par" n="10"/>Dum remedia quaedam a commilitio principis exspectantur,
suspensis Tripolitanis diuque anxiis rursus globi supervenere barbarici fiducia
sublati praeteritorum Leptitanoque agro et Oeensi interneciva populatione
transcursis expleti praedarum acervis ingentibus abscesserunt occisis
decurionibus multis, inter quos Rusticianus sacerdotalis et Nicasius enitebat
aedilis. 
<milestone unit="par" n="11"/>Haec autem eruptio ideo arceri non
potuit, quod ad legatorum preces negotiorum quoque militarium cura praesidi
delata Ruricio mox translata est ad Romanum.
<milestone unit="par" n="12"/>Et 
iam recens inflictae cladis nuntius missus ad <placeName>Gallias</placeName> excitavit acrius
principem. 
Ideoque tribunus et notarius Palladius mittitur, ut et militi
disperso per Africam praeberet stipendium debitum et gesta per <placeName>Tripolim</placeName> fide
congrua scrutaretur.
<milestone unit="par" n="13"/>Inter tales tamen consulendi
moras exspectandique responsa Austoriani successu gemino insolentes ut rapaces
alites aduolarunt irritamento sanguinis atrocius efferatae; cunctisque, nisi
quos fuga discriminibus eximeret, interemptis praedas, quas antehac reliquerant,
avexerunt arboribus exsectis et vitibus.
<milestone unit="par" n="14"/>Tunc 
Mychon quidam nobilis oppidanus et potens captus in suburbano lapsusque,
antequam vinciretur, quia pedibus aeger evadere penitus vetabatur, in puteum
aquis vacuum sese coniecit, unde costa diffracta levatus a barbaris ductusque
prope portas coniugis miseratione redemptus est et ad pinnas muri fune sublatus
post biduum interiit.
<milestone unit="par" n="15"/>Vnde elati in pertinaciam
saevissimi grassatores ipsa pulsavere moenia Leptitana funestis plangoribus
resonantia feminarum, quas numquam antea hostiliter clausas pavor exanimabat
insolitus, obsessaque urbe per octo continuos dies, cum quidam oppugnatores sine
ullo vulnerarentur effectu, redierunt ad propria tristiores.
<milestone unit="par" n="16"/>Ob quae super salute dubii cives ultimaque temptantes
profectis ante legatis nondum reversis Iovinum mittunt atque Pancratium, quae
viderint quae ipsi perpessi sint, imperatorem fida relatione docturos.
Qui 
Severum apud <placeName>Carthaginem</placeName> inventum et Flaccianum, superiores illos legatos,
percontando, quid egerint, cognoverunt eos audiri a vicario iussos et comite.
E 
quibus Severus ilico perit vexatus acerbitate morborum; nihilo minus tamen
properarunt ad comitatum magnis itineribus ante dicti.
<milestone unit="par" n="17"/>Ingresso post haec Palladio Africam Romanus, quas ob res venerat, ante
praestructus, ut securitatem suam in tuto locaret, numerorum principiis per
quosdam secretorum mandaverat conscios, ut ei tamquam potenti et palatii
summatibus proximo stipendii, quod pertulerat, praestarent maximam partem; et
ita est factum.
<milestone unit="par" n="18"/>Confestimque ille ditatus
perrexit ad <placeName>Leptim</placeName>, utque ad veritatis perveniret indaginem, Erechthium et
Aristomenen, facundos municipes et insignes, libere suas civiumque et
finitimorum retexentes aerumnas ad loca vastata secum eduxit.
<milestone unit="par" n="19"/>Quibus aperte cuncta monstrantibus luctuosis provinciae
cineribus visis revertit Romanumque ut desidem increpans relaturum se cuncta
verissime, quae viderat, minabatur ad principem.
Atque ille ira percitus et
dolore se quoque mox referre firmavit, quod missus ut notarius incorruptus
donativum militis omne in quaestus averterit proprios.
<milestone unit="par" n="20"/> Qua gratia flagitiorum arbitra conscientia cum Romano deinde Palladius
                    concordabat reversusque ad comitatum arte mendaciorum impia Valentinianum
                    fefellerat Tripolitanos frustra queri commemorans. Ideoque rursus ad Africam cum
                    Iovino postremo omnium legatorum remittitur – Pancratius enim decesserat apud
                    Treveros –, ut cum vicario ipse merita legationis quoque secundae spectaret;
                    praeter haec linguas Erechthi et Aristomenis praecidi iusserat imperator, quos
                    invidiosa quaedam locutos idem Palladius intimarat. <milestone unit="par" n="21"/> Secutus, ut statutum est, vicarium notarius venit ad Tripolim. Hocque
                    comperto Romanus domesticum suum illuc volucriter misit et Caecilium
                    consiliarium in ea provincia genitum, per quos – incertum pretio an fallaciis –
                    circumventi municipes omnes gravabant Iovinum destinatius asserentes nihil eorum
                    mandasse, quae docuerat principem, eo usque iniquitate grassante, ut ipse quoque
                    Iovinus ad salutis suae discrimen confiteretur se imperatori mentitum.
                     <milestone unit="par" n="22"/>Quibus per Palladium regressum cognitis
Valentinianus ad acerbitatem proclivior Iovinum quidem ut auctorem, Caelestinum
vero Concordiumque et Lucium ut falsi conscios et participes puniri supplicio
capitali praecepit, Ruricium autem praesidem ut mendacem morte multari hoc
quoque accedente, quod in relatione eius verba quaedam, ut visum est, immodica
legebantur. 
<milestone unit="par" n="23"/>Ac Ruricius quidem apud <placeName>Sitifim</placeName>
caesus, reliqui apud <placeName>Vticam</placeName> sententia vicarii Crescentis addicti.
Flaccianus 
tamen ante legatorum interitum, cum a vicario audiretur et comite, constanter
saluti suae propugnans acclamationibus iratorum militum impetuque cum conviciis
paene confossus est obicientium ideo Tripolitanos non potuisse defendi, quod
ipsi ad expeditionales usus praebere necessaria detrectarunt.
<milestone unit="par" n="24"/>Et ob haec trusus in carcerem, dum consultus super eo, quid
conveniret agi, decerneret imperator, sollicitatis, ut dabatur opinari,
custodibus in urbem <placeName>Romam</placeName> abierat profugus ibique delitescens fatali lege
discessit. 
<milestone unit="par" n="25"/>Hoc memorando fine externis
domesticisque cladibus vexata conticuit <placeName>Tripolis</placeName> non indefensa, quia vigilavit
Iustitiae oculus sempiternus ultimaeque legatorum et praesidis dirae.
Diu enim
postea huiusmodi casus emersit: solutus sacramento Palladius destitutusque
fastu, quo tumebat, discessit ad otium.
<milestone unit="par" n="26"/>Et cum
Theodosius, ductor exercituum ille magnificus, oppressurus Firmum perniciosa
coeptantem venisset in Africam, proscripti Romani rem mobilem, ut iussum est,
scrutaretur, inter chartas eius inventa est et Meteri cuiusdam epistula id
continens "domino patrono Romano Meterius" et in fine post multa nihil ad rem
pertinentia: "salutat te Palladius proiecticius, qui non aliam ob causam dicit
se esse proiectum, nisi quod in causa Tripolitanorum apud aures sacras mentitus
est." 
<milestone unit="par" n="27"/>His litteris ad comitatum missis et lectis
Valentiniani iussu Meterius raptus suam esse confitetur epistulam ideoque
Palladius exhiberi praeceptus cogitans, quas criminum coxerit moles, in statione
primis tenebris observata custodum absentia, qui festo die Christiani ritus in
ecclesia pernoctabant, innodato gutture laquei nexibus interiit.
<milestone unit="par" n="28"/> Hoc fortunae secundioris indicio plene comperto deletoque
                    tristium concitore turbarum exsiluerunt Erechthius et Aristomenes e latebris,
                    qui, cum sibi iussas abscidi linguas didicissent ut prodigas, ei ad longe remota
                    declinarunt et abdita, doctoque super nefanda fraude Gratiano imperatore
                    fidentius – Valentinianus enim obierat – ad Hesperium proconsulem et Flavianum
                    vicarium audiendi sunt missi, quorum aequitas auctoritate mixta iustissima torto
                    Caecilio aperta confessione cognovit ipsum suasisse civibus, gravarent mentiendo
                    legatos. Haec acta secuta est relatio gestorum pandens plenissimam fidem, ad
                    quam nihil responsum est. <milestone unit="par" n="29"/>Et ne quid coturni
terribilis fabulae relinquerent intemptatum, hoc quoque post depositum accessit
aulaeum. 
Romanus ad comitatum profectus secum Caecilium duxit cognitores
accusaturum ut inclinatos in provinciae partem; isque Merobaudis favore
susceptus necessarios sibi plures petierat exhiberi.
<milestone unit="par" n="30"/>Qui cum <placeName>Mediolanum</placeName> venissent frustraque se tractos ob simultates
documentis probabilibus ostendissent, absoluti redierunt ad lares.
Valentiniano 
tamen superstite post superiora, quae narravimus, Remigius quoque digressus ad
otium laqueo vitam elisit, ut congruo docebimus loco.
<lb/></p>
                  </div>
                  </div>
                  <div type="lib" n="XXIX">
                   <head>MARCELLINI HISTORIAE LIBER XXIX </head>
                   <div type="cap" n="1">
                    <p>
                     <milestone unit="par" n="1"/>Exacta hieme rex Persarum gentium Sapor pugnarum
fiducia pristinarum immaniter arrogans suppleto numero suorum abundeque firmato
erupturos in nostra catafractos et sagittarios et conductam misit plebem.
<milestone unit="par" n="2"/>Contra has copias Traianus comes et Vadomarius
ex rege Alamannorum cum agminibus perrexere pervalidis hoc observare principis
iussu appositi, ut arcerent potiusquam lacesserent Persas.
<milestone unit="par" n="3"/>Qui cum venissent <placeName>Vagabanta</placeName>, legionibus habilem locum,
rapidos turmarum procursus hostilium in se ruentium acriter exceperunt inviti
operaque consulta retrocedentes, ne ferro violarent adversorum quemquam primi
et iudicarentur discissi foederis rei, ultima trudente necessitate congressi
sunt confossisque multis discessere victores.
<milestone unit="par" n="4"/>Inter moras tamen utrimque secus temptatis aliquotiens levibus proeliis
varioque finitis eventu pactis indutiis ex consensu aestateque consumpta
partium discessere ductores etiamtum discordes.
Et rex quidem Parthus hiemem
Ctesiphonte acturus redit ad sedes et <placeName>Antiochiam</placeName> imperator Romanus ingressus.
Qui dum ibi moratur, securus interim hostium externorum intestinis paene
perierat fraudibus, ut aperiet series delata gestorum.
<milestone unit="par" n="5"/>Procopius quidam, inquies homo, turbarum cupiditati semper addictus,
Anatolium detulerat et Spudasium palatinos exigi, quae de aerario
interceperant, iussos insidiari comiti Fortunatiano, molesto illi flagitatori.
Qui animi asperitate confestim ad insanum percitus modum pro potestatis
auctoritate, quam regebat, Palladium quendam obscurissime natum ut veneficum a
memoratis conductum et Heliodorum, fatorum per genituras interpretem, adigendos
prodere, quae scirent, praetorianae iudicio tradidit praefecturae.
<milestone unit="par" n="6"/>Cumque ad facti vel temptati quaestionem acrius veniretur,
exclamabat Palladius confidenter levia esse haec, de quibus agitur, et
praetereunda; alia se, si licuerit dicere, monstraturum metuenda et potiora,
quae ingenti molimine iam praestructa, nisi prospectum fuerit, universa
confundent. 
Iussusque docere fidenter, quae norat, rudentem explicuit immensum
affirmans Fidustium praesidialem et cum Irenaeo Pergamium nomen imperaturi post
Valentem detestandis praesagiis didicisse secretim.
<milestone unit="par" n="7"/> Et correptus Fidustius ilico – namque aderat forte – occulteque inductus
                     viso indice nulla infitiatione obumbrare iam publicata conatus rei totius
                     calamitosum aperit textum absolute confessus se cum Hilario et Patricio
                     vaticinandi peritis, quorum Hilarius militaverat in palatio, de imperio
                     consuluisse futuro motasque secretis artibus sortes et nuncupationem principis
                     optimi et ipsis consultoribus luctuosos exitus praedixisse. <milestone unit="par" n="8"/>Atque cunctantibus, quisnam ea tempestate omnibus vigore
animi antistaret, visus est aliis excellere Theodorus secundum inter notarios
adeptus iam gradum.
Et erat re vera ita ut opinati sunt.
Namque antiquitus
claro genere in <placeName>Galliis</placeName> natus et liberaliter educatus a primis pueritiae
rudimentis modestia, prudentia, humanitate, gratia, litteris ornatissimus
semper officio locoque, quem retinebat, superior videbatur altis humilibusque
iuxta acceptus.
Solusque paene omnium erat, cuius linguam non infrenem, sed
dispicientem, quae loqueretur, nullius claudebat periculi metus.
<milestone unit="par" n="9"/>His addebat idem Fidustius excarnificatus iam ad interitum
omnia, quae praedixit, se indicante Theodorum per Euserium didicisse, virum
praestabilem scientia litterarum abundeque honoratum; Asiam quippe paulo ante
rexerat pro praefectis.
<milestone unit="par" n="10"/>Quo in custodia condito
gestorumque volumine imperatori recitato de more prodigiosa feritas in modum
ardentissimae facis fusius vagabatur elata turpi adulatione multorum maximeque
omnium praefecti praetorio tunc Modesti.
<milestone unit="par" n="11"/>Qui dum
formidine successoris agitaretur in dies, obumbratis blanditiarum
concinnitatibus cavillando Valentem, subrusticum hominem, sibi varie
commulcebat horridula eius verba et rudia flosculos Tullianos appellans et ad
extollendam eius vanitiem sidera quoque, si iussisset, exhiberi posse
promittens. 
<milestone unit="par" n="12"/>Igitur et Theodorus a
<placeName>Constantinopoli</placeName>, quam ex negotio familiari petierat, rapi celeri iubetur
effectu et, dum ille reducitur, ex praeiudiciis variis, quae diebus
exercebantur et noctibus, plures a disiunctissimis regionibus trahebantur
dignitatibus et nobilitate conspicui.
<milestone unit="par" n="13"/>Cumque nec
carceres publici iam distenti inclusorum catervas nec privata domicilia
sustinerent constipatione vaporata confertas, quoniam vinculis maxima pars
eorum attinebatur, et suam et proximi cuiusque vicem omnes horrebant.
<milestone unit="par" n="14"/>Advenit aliquando tamen ipse quoque Theodorus
praemortuus et atratus, quo in devia territorii parte abscondito paratis
omnibus, quae indagines futurae poscebant, internarum cladum litui iam
sonabant. 
<milestone unit="par" n="15"/> Et quia fallere non minus videtur, qui
                     gesta praeterit sciens, quam ille, qui numquam facta fingit, non abnuimus –
                     neque enim ambigitur – salutem Valentis et antea saepius per occultas coitiones
                     et tunc in extrema demersam ferrumque ad iugulum eius prope adactum a
                     militaribus fato reflectente depulsum, quem lacrimosis in Thracia discriminibus
                     destinarat. <milestone unit="par" n="16"/>Namque et in nemoroso quodam inter
<placeName>Antiochiam</placeName> et <placeName>Seleuciam</placeName> loco leni quiete post meridiem consopitus a Sallustio
tunc scutario et saepe alias appetitus insidiantibus multis vitae terminis a
primigenio ortu ascriptis ausa immania frenantibus evadebat.
<milestone unit="par" n="17"/>Vt sub principibus Commodo et Severo nonnumquam accidebat,
quorum summa vi salus crebro oppugnabatur adeo, ut post intestina pericula
multa et varia alter in amphitheatrali cavea, cum affuturus spectaculis
introiret, a Quintiano senatore, illicitae cupidinis homine, ad debilitatem
paene pugione vulneraretur, alter inopinabili impetu tempore aetatis extremo a
Saturnino centurione consilio Plautiani praefecti in cubiculo iacens
confoderetur, ni tulisset suppetias filius adolescens.
<milestone unit="par" n="18"/>Quocirca etiam Valens erat venia dignus vitam, quam ereptum ire
perfidi properabant, omni cautela defendens.
Sed inexpiabile illud erat, quod
regaliter turgidus pari eodemque iure nihil inter se distantibus meritis
nocentes innocentesque maligna insectatione volucriter perurgebat, ut, dum
adhuc dubitaretur de crimine, imperatore non dubitante de poena damnatos se
quidam prius discerent quam suspectos.
<milestone unit="par" n="19"/>Adolescebat autem obstinatum eius propositum admovente stimulos avaritia et sua
et eorum, qui tunc in regia versabantur, novos hiatus aperientium et, si qua
humanitatis fuisset mentio rara, hanc appellantium tarditatem; qui cruentis
adulationibus institutum hominis mortem in acie linguae portantis ad partem
pessimam depravantes omnia turbine intempestivo perflabant eversum ire funditus
domus opulentissimas festinantes.
<milestone unit="par" n="20"/>Erat enim
expositus accessu insidiantium et reclusus vitio gemino perniciose implicitus,
quod intoleranter irascebatur tunc magis, cum eum puderet irasci, et quae
facilitate privati opertis susurris audierat, an vera essent, excutere tumore
principis supersidens pro veris accipiebat et certis.
<milestone unit="par" n="21"/>Inde factum est, ut clementiae specie penatibus multi protruderentur
insontes praeceps in exsilium acti, quorum in aerario bona coacta et ipse ad
quaestus proprios redigebat, ut damnati cibo precario victitarent angustiis
formidandae paupertatis attriti, cuius metu vel in mare nos ire praecipites
suadet Theognis poeta vetus et prudens.
<milestone unit="par" n="22"/>Quae 
etiam si recta fuisse concesserit quisquam, erat tamen ipsa nimietas odiosa.
Vnde animadversum est recte hoc definitum nullam esse crudeliorem sententiam
ea, quae est, cum parcere videtur, asperior.
<milestone unit="par" n="23"/>Igitur cum praefecto praetorio summatibus quaesitis in unum, quibus cognitiones
commissae sunt, intenduntur eculei, expediuntur pondera plumbea cum fidiculis
et verberibus, resultabant omnia truculentae vocis horroribus inter catenarum
sonitus "tene claude comprime abde" ministris officiorum tristium
clamitantibus. 
<milestone unit="par" n="24"/>Et quoniam addici post
cruciabiles poenas vidimus multos ut in tenebrosis rebus confusione cuncta
miscente summatim, quia nos penitissima gestorum memoria fugit, quae recolere
possumus, expeditius absolvemus.
<milestone unit="par" n="25"/>Primo intro
vocatus post interrogatiunculas leves Pergamius a Palladio, ut dictum est,
proditus quaedam imprecationibus praescisse nefariis, sicut erat impendio
eloquentior et in verba periculosa proiectus, inter ambigentes iudices, quid
prius quaeri debeat quidve posterius, dicere audacter exorsus multa hominum
milia quasi consciorum sine fine strependo fundebat modo non ab extremo Atlante
magnorum criminum arguendos poscens aliquos exhiberi.
Quo ut consarcinante
nimis ardua morte multato aliisque gregatim post illum occisis ad ipsius
Theodori causam quasi ad Olympici certaminis pulverum pervenitur.
<milestone unit="par" n="26"/>Eodem die inter complura alia hoc quoque venerat triste,
quod Salia, thesaurorum paulo ante per <placeName>Thracias</placeName> comes, cum de vinculis educitur
audiendus et calceo inserit pedem, quasi ruina incidentis immensi terroris
repente perculsus animam inter retinentium manus efflavit.
<milestone unit="par" n="27"/>Constituto itaque iudicio et cognitoribus praescripta
ostentantibus legum, sed ex voluntate dominantis moderantibus momenta causarum
horror pervaserat universos.
Totus enim devius ab aequitate dilapsus iamque
eruditior ad laedendum in modum arenariae ferae, si admotus quisquam fabricae
diffugisset, ad ultimam rabiem saeviebat.
<milestone unit="par" n="28"/>Inducti itaque Patricius et Hilarius ordinemque replicare iussi gestorum, cum
inter exordia variarent, fodicatis lateribus illato tripede, quo utebantur,
adacti ad summas angustias aperiunt negotii fidem ab ipsis exordiis replicatam.
Et prius Hilarius:

<milestone unit="par" n="29"/>"Construximus", inquit,
"magnifici iudices, ad cortinae similitudinem Delphicae diris auspiciis de
laureis virgulis infaustam hanc mensulam, quam videtis, et imprecationibus
carminum secretorum choragiisque multis ac diuturnis ritualiter consecratam
movimus tandem; movendi autem, quotiens super rebus arcanis consulebatur, erat
institutio talis.
<milestone unit="par" n="30"/>Collocabatur in medio domus
emaculatae odoribus Arabicis undique lance rotunda pure superposita ex diversis
metallicis materiis fabrefacta.
Cuius in ambitu rotunditatis extremo
elementorum viginti quattuor scriptiles formae incisae perite diiungebantur
spatiis examinate dimensis.
<milestone unit="par" n="31"/>Ac linteis quidam
indumentis amictus calciatusque itidem linteis soccis torvlo capiti circumflexo
verbenas felicis arboris gestans litato conceptis carminibus numine
praescitionum auctore caerimoniali scientia supersistit cortinulae sacerdos
pensilem anulum librans aptum ex carpathio filo perquam levi mysticis
disciplinis initiatum.
Qui per intervalla distincta retinentibus singulis
litteris incidens saltuatim heroos efficit versus interrogationibus consonos ad
numeros et modos plene conclusos, quales leguntur Pythici vel ex oraculis editi
Branchidarum. 
<milestone unit="par" n="32"/>Ibi tum quaerentibus nobis, qui
praesenti succedet imperio, quoniam omni parte expolitus fore memorabatur, et
assiliens anulus duas <foreign xml:lang="grc">ΘΕΟ
                     </foreign> cum adiectione litterae postremae, exclamavit praesentium quidam
Theodorum praescribente fatali necessitate portendi.
Nec ultra super negotio
est exploratum; satis enim apud nos constabat hunc esse, qui poscebatur."
<milestone unit="par" n="33"/>Cumque totius rei notitiam ita signate sub
oculis iudicum subiecisset, adiecit benivole id Theodorum penitus ignorare.
Post haec interrogati, an ex fide sortium, quas agitabant, ea praescierint,
quae sustinerent, versus illos notissimos ediderunt clare pronuntiantes
capitalem eis hanc operam scrutandi sublimiora cito futuram, nihilo minus tamen
ipsi quoque cum cognitoribus principi caedes incendiaque flagitantes furias
inminere. 
Quorum tres ponere sufficiet ultimos:
<foreign xml:lang="grc"> οὐ μὰν
                      νηποινί γε σὸν ἔσσεται αἷμα καὶ αὐτοῖς Τισιφόνη Βαρύμηνις ἐφοπλίσσει κακὸν
                      οἶτον ἐν πεδίοισι Μίμαντος ἀγαιομένοιο Ἄρηος. </foreign> quibus lectis
unguibus male mulcati separantur exanimes.
<milestone unit="par" n="34"/>Postea ut cogitati sceleris officina pateret aperte, honoratorum inducitur
globus vertices ipsos continens rerum.
Cumque nihil praeter se quisque cernens
ruinam suam impelleret super alium, permisso quaesitorum coeptans dicere
Theodorus primo in precem venialem prostratus, dein artius respondere compulsus
ostendit se cognita per Euserium, ne ad imperatorem referret, ut conatus est
aliquotiens, ab eo prohibitum asserente non appetitu regni occupandi illicito,
sed ratione quadam indeclinabilis fati id, quod sperabatur ultro venturum.
<milestone unit="par" n="35"/>Deinde haec eadem Euserio sub cruenta
quaestione confesso confutabant Theodorum litterae suae per ambages obliquas ad
Hilarium scriptae, quibus spe iam firma concepta ex vatibus de re non
cunctabatur, sed tempus patrandae cupidinis quaeritabat.
<milestone unit="par" n="36"/>Quibus post haec cognita sequestratis Eutropius Asiam proconsulari
tunc obtinens potestate ut factionis conscius arcessitus in crimen abscessit
innocuus Pasiphilo eximente philosopho, qui, ut eum mendacio iniusto
perverteret, crudeliter tortus de statu robustae mentis non potuit deturbari.
<milestone unit="par" n="37"/>His accessit philosophus Simonides, adolescens
ille quidem, verum nostra memoria severissimus.
Qui cum audisse negotium per
Fidustium deferretur et causam non ex veritate, sed ex unius nutu pensari
sensisset, didicisse se dixit praedicta et commissa pro firmitate animi
tacuisse. 
<milestone unit="par" n="38"/> Quis omnibus perspicaciter inquisitis
                     imperator cognitorum consultationi respondens sub uno proloquio cunctos iubet
                     occidi. Et vix sine animorum horrore funestum spectaculum multitudine innumera
                     contuente et onerante questibus caelum – namque singulorum mala omnium esse
                     communia credebantur – ducti universi flebiliter iugulantur praeter Simonidem,
                     quem solum saevus ille sententiae lator efferatus ob constantiam gravem
                     iusserat flammis exuri. <milestone unit="par" n="39"/>Qui vitam ut dominam
fugitans rabidam ridens subitas momentorum ruinas immobilis conflagravit
Peregrinum illum imitatus Protea cognomine philosophum clarum, qui, cum mundo
digredi statuisset, Olympiae quinquennali certamine sub Graeciae conspectu
totius escenso rogo, quem ipse construxit, flammis absumptus est.
<milestone unit="par" n="40"/>Et post hunc diebus secutis omnium fere ordinum multitudo,
quam nominatim recensere est arduum, in plagas calumniarum coniecta percussorum
dexteras fatigavit tormentis et plumbo et verberibus ante debilitata sumptumque
est de quibusdam sine spiramento vel mora supplicium, dum quaeritur, an sumi
deberet, et ut pecudum ubique trucidatio cernebatur.
<milestone unit="par" n="41"/>Deinde congesti innumeri codices et acervi voluminum multi sub
conspectu iudicum concremati sunt ex domibus eruti variis ut illiciti ad
leniendam caesorum invidiam, cum essent plerique liberalium disciplinarum
indices variarum et iuris.
<milestone unit="par" n="42"/>Neque ita multo post
Maximus ille philosophus, vir ingenti nomine doctrinarum, cuius ex uberrimis
sermonibus ad scientiam copiosus Iulianus exstitit imperator, oraculi supra
dicti versus audisse insimulatus seque comperisse assensus, sed reticenda
professionis consideratione non effudisse, verum ultro praedixisse consultores
ipsos suppliciis poenalibus perituros, Ephesum ad genuinam patriam ductus
ibique capite truncatus sensit docente periculo postremo quaesitoris
iniquitatem omnibus esse criminibus graviorem.
<milestone unit="par" n="43"/>Constrictus etiam <placeName>Diogenes</placeName> laqueis impiae falsitatis, vir nobili prosapia
editus, ingenio facundia forti suavitateque praestans, dudum <placeName>Bithyniae</placeName> rector,
ut opimum patrimonium eius diriperetur, capitali est poena affectus.
<milestone unit="par" n="44"/>Ecce autem Alypius quoque ex vicario Britanniarum,
placiditatis homo iucundae, post otiosam et repositam vitam, quoniam huc usque
iniustitia tetenderat manus, in squalore maximo volutatus ut veneficus reus
citatus est cum Hierocle filio adolescente indolis bonae urgente <placeName>Diogene</placeName> quodam
et vili et solo,
<supplied><gap/></supplied>omnique laniena excruciato, ut
verba placentia principi vel potius accersitori loqueretur.
Quo, cum poenis non
sufficerent membra, vivo exusto ipse quoque Alypius post multationem bonorum
exsulare praeceptus filium miserabiliter ductum ad mortem casu quodam prospero
revocatum excepit.
<lb/></p>
                   </div>
                   <div type="cap" n="2">
                    <p>
                     <milestone unit="par" n="1"/>Per id omne tempus Palladius ille, coagulum
omnium aerumnarum, quem captum a Fortunatiano docuimus primum, ipsa sortis
infimitate ad omnia praeceps clades alias super alias cumulando lacrimis
universa perfuderat luctuosis.
<milestone unit="par" n="2"/>Nanctus enim
copiam nominandi sine fortunarum distantia, quos voluisset, ut artibus
interdictis imbutos ita ut ferarum occulta vestigia doctus observare venator
multos intra casses lugubres includebat, quosdam veneficiorum notitia pollutos,
alios ut appetitoribus imminuendae conscios maiestatis.
<milestone unit="par" n="3"/>Et ne vel coniugibus maritorum vacaret miserias flere, immittebantur
confestim, qui signatis domibus inter scrutinia suppellectilis patris addicti
incantamenta quaedam anilia vel ludibriosa subderent amatoria ad insontium
perniciem concinnata.
Quibus in iudicio recitatis, ubi non lex, non religio,
non aequitas veritatem a mendaciis dirimebat, indefensi bonis ablatis nullo
contacti delicto promiscue iuvenes aliique membris omnibus capti ad supplicia
sellis gestatoriis ducebantur.
<milestone unit="par" n="4"/>Inde effectum est
per orientales provincias, a domnis metu similium exurerentur libraria omnia:
tantus universos invaserat terror.
Namque ut pressius loquar, omnes ea
tempestate velut in Cimmeriis tenebris reptabamus paria convivis Siculi
Dionysii pavitantes, qui, cum epulis omni tristioribus fame saginarentur, ex
summis domorum laqueariis, in quibus discumbebant, saetis nexos equinis et
occipitiis incumbentes gladios perhorrebant.
<milestone unit="par" n="5"/>Tunc 
et Bassianus, procerum genere natus, notarius militans inter primos quasi
praenoscere altiora conatus, licet ipse de qualitate partus uxoris consuluisse
firmaret, ambitioso necessitudinum studio, quibus tegebatur, morte ereptus
patrimonio opimo exutus est.
<milestone unit="par" n="6"/>Inter fragores tot
ruinarum Heliodorus, tartareus ille malorum omnium cum Palladio fabricator,
mathematicus, ut memorat vulgus, colloquiis ex aula regia praepigneratus
abstrusis iam funebres aculeos exsertabat omni humanitatis invitamento ad
prodenda, quae sciret vel fingeret, lacessitus.
<milestone unit="par" n="7"/>Nam et sollicitius cibo mundissimo fovebatur et ad largiendum pelicibus merebat
aes collaticium grave et incedebat passim ac late os circumferens vultuosum
omnibusque formidatum ea fiducia sublatior, quod ad lupanar, quo, sicut ipse
voluit, liberius versabatur, cubiculariis officiis praepositus assidue propalam
ventitabat elogia parentis publici praeferens futura pluribus luctuosa.
<milestone unit="par" n="8"/>Per quae eum ut forensium causarum patronum,
quid in primis orationis partibus collocaret, ut proficere possit facilius et
valere, quibusve figurarum commentis splendida loca attemptare debeat,
praemonebat. 
<milestone unit="par" n="9"/>Et quoniam longum est, quae
cruciarius ille conflavit, hoc unum edisseram, quam praecipiti confidentia
patriciatus columina ipsa pulsavit.
Qui ex clandestinis, ut dictum est,
regiorum confabulationibus immaniter arrogans et ipsa vilitate ad facinus omne
venalis egregium illud par consulum, Eusebium et Hypatium, germanos fratres,
Constanti principis quondam affines, ad cupidinem altioris fortunae erectos et
consuluisse et agitasse quaedam super imperio detulit addens itineri ad
mendacium ficte constructo, quod Eusebio etiam principalia indumenta parata
sint. 
<milestone unit="par" n="10"/>Quibus haustis aventer fremibundus et
minax, cui nihil licere debuerat, quia omnia sibi licere etiam iniusta
existimabat, irremisse ab extremis regionum intervallis exhibitis omnibus, quos
solutus legibus accusator perduci debere profunda securitate mandarat, suscipi
quaestionem criminose praecepit.
<milestone unit="par" n="11"/>Cumque nodosis
coartationibus aequitate diu calcata et nexibili asseveratione perditi
nebulonis durante nullam confessionem exprimere tormenta gravia potuissent
ablegatosque ab omni huiusmodi conscientia ipsa viros ostenderet claros,
calumniator quidem ita ut antea honorabiliter colebatur, illi vero exsilio et
pecuniariis afflicti dispendiis paulo postea reddita sibi multa sunt revocati
dignitatibus integris et splendore.
<milestone unit="par" n="12"/>Nec tamen
post haec tam paenitenda repressius actum est vel pudenter non reputante alta
nimium potestate, quod recte institutis ne cum inimicorum quidem incommodis in
delicta convenit ruere voluntaria nihilque sit tam deforme quam ad ardua
imperii supercilia etiam acerbitatem naturae adiungi.
<milestone unit="par" n="13"/> Sed Heliodoro incertum morbo an quadam excogitata vi mortuo – nolim
                     dicere: "utinam nec ipsa res loqueretur !" – funus eius per vespillones elatum
                     pullati praecedere honorati complures, inter quos et fratres iussi sunt
                     consulares. <milestone unit="par" n="14"/>Ibi tunc rectoris imperii caries
tota stoliditatis apertius est profanata, qui cum abstinere inconsolabili malo
rogaretur obnixe, inflexibilis mansit, ut videretur aures occlusisse ceris
quasi scopulos Sirenios transgressurus.
<milestone unit="par" n="15"/>Superatus tamen precibus destinatis tandem nudatis capitibus infaustam
bustuarii libitinam ad usque sepulchrum incedentes et pedibus, quosdam etiam
complicatis articulis praeire mandavit.
Horret nunc reminisci, quo iustitio
humilitati tot rerum apices visebantur et praecipue consulares post scipiones
et trabeas et fastorum monumenta mundana.
<milestone unit="par" n="16"/>Inter 
quos omnes ex adolescentia et virtutum pulchritudine commendabilis noster
Hypatius praeminebat, vir quieti placidique consilii, honestatem lenium morum
velut ad perpendiculum librans, qui et maiorum claritudini gloriae fuit et ipse
posteritatem mirandis actibus praefecturae geminae decoravit.
<milestone unit="par" n="17"/>Accesserat hoc quoque eodem tempore ad Valentis ceteras
laudes, quod, cum in aliis ita saeviret infeste, ut poenarum maiores aegre
ferret finiri cum morte dolores, Numerium tribunum, malitia quendam
exsuperantem, isdem diebus convictum confessumque, quod exsecto vivae mulieris
ventre atque intempestivo partu extracto infernis manibus excitis de
permutatione imperii consulere ausus est, familiaritatis contuitu ordine omni
mussante abire iussit illaesum salutem et invidendas opes et militiae statum
integrum retenturum.
<milestone unit="par" n="18"/>O praeclara informatio
doctrinarum munere caelesti indulta felicibus, quae vel vitiosas naturas saepe
excoluisti! 
Quanta in illa caligine temporum correxisses, si Valenti scire per
te licuisset nihil aliud esse imperium, ut sapientes definiunt, nisi curam
salutis alienae bonique esse moderatoris restringere potestatem, resistere
cupiditati omnium rerum et implacabilibus iracundiis nosseque, ut Caesar
dictator aiebat, miserum esse instrumentum senectuti recordationem crudelitatis
ideoque de vita et spiritu hominis, qui pars mundi est et animantium numerum
complet, laturum sententiam diu multumque cunctari oportere nec praecipiti
studio, ubi irrevocabile factum est, agitari, ut exemplum est illud antiquitati
admodum notum.
<milestone unit="par" n="19"/>Apud proconsulem Asiae Dolabellam
Smyrnaea mulier subolem propriam et maritum venenis necasse confessa, quod
filium e matrimonio priore susceptum occiderint, et comperendinata, cum
consilium, ad quod res ex more delata est, anceps, quid inter ultionem et
scelus statui debeat, haesitaret, ad Areopagitas missa est, Athenienses iudices
tristiores, quorum aequitas deorum quoque iurgia dicitur distinxisse.
Hi causa
cognita centesimo post anno cum accusatore mulierem adesse iusserunt, ne aut
absolverent veneficam aut ultrix necessitudinum puniretur.
Ita numquam tardum
existimatur, quod est omnium ultimum.
<milestone unit="par" n="20"/>Post 
commissa iniquitatibus variis ante dicta et impressas foede corporibus liberis,
quae suppervixerant, notas inconivus Iustitiae oculus, arbiter et vindex
perpetuus rerum, vigilavit attente.
Namque caesorum ultimae dirae perpetuum
numen ratione querellarum iustissima commoventes Bellonae accenderant faces, ut
fides oraculi firmaretur, quod nihil impune praedixerat perpetrari.
<milestone unit="par" n="21"/>Dum haec, quae supra digesta sunt, <placeName>Antiochiae</placeName> Parthico
fragore cessante per intestinas dilatantur aerumnas, coetus furiarum horrificus
post inconvolutos multiplices casus ab eadem urbe digressus cervicibus Asiae
totius insedit hoc modo.
<milestone unit="par" n="22"/>Festinus quidam
Tridentinus ultimi sanguinis et ignoti, in nexum germanitatis a Maximino
dilectus ut sodalis et contogatus, decernentibus fatis ad orientem transgressus
est ibique administrata <placeName>Syria</placeName> magisterioque memoriae peracto bona lenitudinis
et reverentia reliquit exempla, unde regere Asiam proconsulari potestate
exorsus velificatione tranquilla, ut aiunt, ferebatur ad gloriam.
<milestone unit="par" n="23"/>Audiens autem Maximinum optimo cuique exitialem
obtrectabat subinde actibus eius ut perniciosis et foedis.
Sed cum impie
peremptorum exsequiis suffragantibus ad praefecturam venisse hominem
comperisset immeritum, exarsit ad agenda sperandaque similia et histrionis ritu
mutata repente persona studio nocendi concepto incedebat oculis intentis ac
diris praefecturam autumans affore prope diem, si ipse quoque se contaminasset
insontium poenis.
<milestone unit="par" n="24"/>Et quamquam sint multa et
varia, quae, ut levius interpretemur, egit asperrime, pauca tamen dici
sufficiet, quae sunt nota pervulgata, ad aemulationem eorum commissa, quae
facta sunt <placeName>Romae</placeName>.
Ratio enim eadem est ubique recte secusve gestorum, etiam si
magnitudo sit dissimilis rerum.
<milestone unit="par" n="25"/>Philosophum 
quendam Coeranium, haud exilis meriti virum, ea causa tormentorum immanitate
mulcatum occidit, quod ad coniugem suam familiariter scribens id sermone
addiderat Graeco:
<foreign xml:lang="grc"> σὺ δὲ νόει καὶ στέφε τὴν πύλην,
                     </foreign>quod dici proverbialiter solet, ut audiens altius aliquid agendum
agnoscat. 
<milestone unit="par" n="26"/>Anum quandam simplicem intervallatis
febribus mederi leni carmine consuetam occidit ut noxiam, postquam filiam suam
ipso conscio curavit ascita.
<milestone unit="par" n="27"/>In chartis cuiusdam
municipis clari scrutari ex negotio iussis genitura Valentis cuiusdam inventa
est repellensque calumnias is, cuius intererat, cum obiectaretur ei, quam ob
rem constellationem principis collegisset, fratrem suum fuisse Valentem
dudumque obisse documentorum plena fide monstrare pollicitus inexspectato
veritatis indicio laniatis lateribus trucidatus est.
<milestone unit="par" n="28"/>Visus adolescens in balneis admovere marmori manus utriusque digitos
alternatim et pectori septemque vocales litteras numerasse ad stomachi remedium
prodesse id arbitratus in iudicium tractus percussus est gladio post tormenta.
<lb/></p>
                   </div>
                   <div type="cap" n="3">
                    <p>
                     <milestone unit="par" n="1"/>Hic et mihi vertenti stilum in <placeName>Gallias</placeName>
confunditur ordo seriesque gestorum inter multa et saeva Maximinum repperiens
iam praefectum, qui potestate late diffusa scaevum imperatori accesserat
incentivum maiestati fortunae miscenti licentiam gravem.
Quisquis igitur dicta
considerat, perpendat etiam cetera, quae tacentur, veniam daturus ut prudens,
si non cuncta complectimur, quae consiliorum pravitas crimina in maius
exaggerando commisit.
<milestone unit="par" n="2"/>Adolescente enim acerbitate
rationum inimica rectarum trux suopte ingenio Valentinianus post eiusdem
Maximini adventum nec meliora monente ullo nec retentante per asperos actus
velut aestu quodam fluctuum ferebatur et procellarum adeo, ut irascentis saepe
vox et vultus, incessus mutaretur et color.
Quam rem indicia varia testantur et
certa, e quibus pauca sufficiet poni.
<milestone unit="par" n="3"/>Adultus 
quidam ex his, quos paedagogianos appellant, ad observandam venaticiam praedam
Spartanum canem retinere dispositus ante praedictum tempus absolvit assultu
eius evadere conantis appetitus et morsu ideoque necatus ad exitium fustibus
eadem humatus est die.
<milestone unit="par" n="4"/>Praepositum fabricae
oblato thorace polito faberrime praemiumque ideo exspectantem ea re praecepit
occidi ira praecipiti, quod pondus paulo minus habuit species ferrea, quam ille
firmarat. 
Epiroten aliquem ritus Christiani presbyterum acceptum Octaviano


<supplied><gap/></supplied>ex proconsule
<supplied><gap/></supplied>offensarum auctore licet tardius redire ad sua permisso.
<milestone unit="par" n="5"/>Constantianus strator paucos militares equos ex his ausus mutare, ad
quos probandos missus est in Sardiniam, eodem iubente lapidum ictibus oppetit
crebris. 
Athanasius favorabilis tunc auriga suspectus cum vulgari levitate, ut
vivus incendi iuberetur, si quid temptasset huiusmodi; non multo postea
veneficiis usum merebatur, nulla delata voluptatum artifici venia ignibus
aboleri praeceptus est.
<milestone unit="par" n="6"/>Africanus causarum in
urbe defensor assiduus post administratam provinciam ad regendam aliam
aspiravit, cuius suffragatori magistro equitum Theodosio id petenti subagresti
verbo pius respondit imperator: "abi", inquit, "comes, et muta ei caput, qui
sibi mutari provinciam cupit"; et hoc elogio perit homo disertus ad potiora
festinans ut multi.
<milestone unit="par" n="7"/>Claudium et Sallustium ex
Iovianorum numero ad usque tribunatus dignitates progressos accusabat quidam
vilitate ipsa despectus, quod, cum imperium Procopius affectasset, aliqua pro
eo locuti sunt bona.
Cumque nihil quaestiones repperirent assiduae, mandarat
magistris equitum auditoribus princeps, ut agerent in exsilium Claudium et
Sallustium pronuntiarent capitis reum, pollicitus, quod eum revocabit ad
supplicium raptum; hocque ita, ut statutum est, observato nec Sallustius morte
exemptus est nec Claudius nisi post eiusdem Valentiniani obitum deportationis
maestitia liberatus

<supplied><gap/></supplied>longae 
<supplied><gap/></supplied>cusaverit, cum illi saepissime torquerentur.
<milestone unit="par" n="8"/>Replicatis igitur quaestionibus dense et
quibusdam vi nimia tormentorum absumptis ne vestigia quidem ulla delatorum
reperta sunt criminum.
In hoc negotio protectores ad exhibendas missi personas,
de 

<supplied><gap/></supplied>fustibus praeter solitum caesi.
<milestone unit="par" n="9"/>Horrescit animus omnia recensere simulque reformidat, ne ex
professo quaesisse videatur in vitia principis, alia commodissimi.
Illud tamen
nec praeteriri est aequum nec sileri, quod, cum duas haberet ursas saevas
hominum ambestrices, Micam auream et Innocentiam, cultu ita curabat enixo, ut
earum caveas prope cubiculum suum locaret custodesque adderet fidos visuros
sollicite, ne quo casu ferarum deleretur luctificus calor.
Innocentiam denique
post multas, quas eius laniatu cadaverum viderat, sepulturas ut bene meritam in
silvas abire dimisit innoxiam exoptans similes edituram.
<lb/></p>
                   </div>
                   <div type="cap" n="4">
                    <p>
                     <milestone unit="par" n="1"/>Et haec quidem morum eius et propositi cruenti
sunt documenta verissima.
Sollertiae vero circa rem publicam usquam
digredientis nemo eum vel obtrectator pervicax incusabit illud contemplans,
quod maius pretium operae foret in regendis verius milite barbaris quam
pellendis. 
Et cum dedisset

<supplied><gap/></supplied>e speculis, si quis
hostium se commovisset, desuper visus obruebatur.
<milestone unit="par" n="2"/>Agitabatur autem inter multiplices curas id omnium primum et potissimum, ut
Macrianum regem auctum inter mutationes crebras sententiarum iamque in nostros
adultis viribus exsurgentem vi superstitem raperet vel insidiis, ut multo ante
Vadomarium Iulianus.
Et praevisis, quae negotium poscebat et tempus, cognitoque
transfugarum indiciis, ubi comprehendi nihil opperiens poterit ante dictus,
tacite, quantum concessit facultas, ne qui conserendo officeret ponti, iunxit
navibus <placeName>Rhenum</placeName>.
<milestone unit="par" n="3"/>Et antegressus contra Mattiacas
aquas primus Severus, qui pedestrem curabat exercitum, perpensa militum
paucitate territus stetit timens, ne resistere nequiens irruentium opprimeretur
hostilium agminum mole.
<milestone unit="par" n="4"/>Et quia suspicabatur
venalia ducentes mancipia scurras casu illic repertos id, quod viderant,
excursu celeri nuntiare, cunctos mercibus direptis occidit.
<milestone unit="par" n="5"/>Adventu itaque plurium copiarum animati iudices castrisque
ad tempus brevissimum fixis, quia nec sarcinale iumentum quisquam nec
tabernaculum habuit praeter principem, cui tapete et sisyra suffecerant pro
tentorio, parumper ob tenebras morati nocturnas exsiliente lucifero urgente
procinctu pergebant ulterius itinerum gnaris ducentibus frequenti equitatu cum
Theodosio rectore praeire disposito,
<unclear/>equirat erat
<supplied><gap/></supplied>tempore iaceat, extento strepitu suorum est
impeditus, quibus assidue mandans, ut rapinis et incendiis abstinerent,
impetrare non potuit.
Ignium enim crepitu dissonisque clamoribus satellites
exciti idque, quod acciderat, suspecti carpento veloci impositum regem angusto
aditu circumfractis collibus abdiderunt.
<milestone unit="par" n="6"/>Hac 
Valentinianus gloria defraudatus nec sua culpa nec ducum sed intemperantia
militis, quae dispendiis gravibus saepe rem Romanam afflixit, ad usque
quinquagesimum lapidem terris hostilibus inflammatis redit Treveros maestus.
<milestone unit="par" n="7"/>Vbi tamquam leo ob cervum amissum vel capream
morsus vacuos concrepans, dum cum hostium disiecta frangeret timor, in Macriani
locum Bucinobantibus, quae contra Mogontiacum gens est Alamannica, regem
Fraomarium ordinavit, quem paulo postea, quoniam recens excursus eundem penitus
vastaverat pagum, in Britannias translatum potestate tribuni Alamannorum
praefecerat numero multitudine viribusque ea tempestate florenti; Bitheridum
vero et Hortarium, nationis eiusdem primates, item regere milites iussit, e
quibus Hortarius proditus relatione Florenti <placeName>Germaniae</placeName> ducis contra rem
publicam quaedam ad Macrianum scripsisse barbarosque optimates veritate
tormentis expressa conflagravit flamma poenali.
<lb/></p>
                   </div>
                   <div type="cap" n="5">
                    <p>
                     <milestone unit="par" n="1"/>Abhinc inter
<supplied><gap/></supplied>proximo 
haec narratione disseri continua placuit, ne, dum negotiis longe discretis et
locis alia subseruntur, cognitio multiplex necessario confundatur.
<milestone unit="par" n="2"/>Nubel velut regulus per nationes Mauricas potentissimus
vita digrediens et legitimos et natos e concubinis reliquit filios, e quibus
Zammac comiti nomine Romano acceptus latenter a fratre Firmo peremptus
discordias excitavit et bella.
Eius enim necem ulcisci impensiore studio
properans comes ad insidiatoris perniciem multa ciebat et formidanda.
Vtque 
rumores distulerunt assidui, navabatur opera diligens in palatio Romani quidem
relationes multa et aspera congerentes in Firmum libenter suscipi recitarique
principi in earum favorem concinentibus multis; ea vero, quae contra Firmus
salutis tuendae gratia docebat crebro per suos, accepta diutius occultari
Remigio tunc officiorum magistro, affine amicoque Romani, inter potiores
imperatoris necessitates haec velut minima et superflua non nisi opportune legi
posse asseverante.
<milestone unit="par" n="3"/>Quae cum ad obruendam
defensionem suam agitari adverteret Maurus, ultimorum metu iam trepidans, ne
amendatis, quae praetendebat, ut perniciosus et contumax condemnatus
occideretur, ab imperii dicione descivit, et adiumenta
<supplied><gap/></supplied>tium ad vastand
<supplied><gap/></supplied><milestone unit="par" n="4"/><supplied><gap/></supplied>hostis implacabilis incrementis virium adolesceret,
abolendum cum Comitatensis auxilio militis pauci Theodosius magister equitum
mittitur, cuius virtutes ut impetrabilis ea tempestate prae ceteris nitebant,
Domitii Corbulonis et Lusii veterum simillimi, quorum prior sub Nerone, alter
Traiano rem regente Romanam pluribus inclaruere fortibus factis.
<milestone unit="par" n="5"/>Proinde ab Arelate secundis egressus auspiciis emeatoque
mari cum classe, quam ductabat, nullo de se rumore praegresso defertur ad
Sitifensis Mauretaniae litus, quod appellant accolae Igilgilitanum.
Ibique 
inventum casu Romanum leniter allocutus misit ad vigilias ordinandas et
praetenturas parum super his, quae verebatur, increpitum.
<milestone unit="par" n="6"/>Quo ad <placeName>Caesariensem</placeName> digresso Gildonem Firmi fratrem et Maximum misit
correpturos Vincentium, qui curans Romani vicem incivilitatis eius erat
particeps et furtorum.
<milestone unit="par" n="7"/>Recepto itaque tardius
milite, quem amplitudo maris
<supplied><gap/></supplied><placeName>Sitifim</placeName> properans
Romanum cum domesticis custodiendum protectoribus committi mandavit agensque in
oppido sollicitudine diducebatur ancipiti multa cum animo versans, qua via
quibusve commentis per exustas caloribus terras pruinis assuetum duceret
militem vel hostem caperet discursatorem et repentinum insidiisque potius
clandestinis quam proeliorum stabilitate confisum.
<milestone unit="par" n="8"/>Quod ubi Firmo levi rumore, dein apertis est indiciis cognitum,
spectatissimi ducis adventu praestrictus veniam cum concessione praeteritorum
missis oratoribus poscebat et scriptis docentibus eum non sponte sua ad id
rupisse, quod norat scelestum, sed iniquitate grassante licentius, ut monstrare
pollicebatur. 
<milestone unit="par" n="9"/>Quibus lectis paceque obsidibus
acceptis promissa dux ad recensendas legiones, quae Africam tuebantur, ire
pergebat ad Pancharianam stationem, quo convenire praeceptae sunt.
Ibi 
magnificis verbis atque prudentibus spe cunctorum erecta reversus <placeName>Sitifim</placeName>
consociato indigena milite cum eo, quem ipse perduxerat, aegre perpetiens moras
ad procinctus ire ocius festinabat.
<milestone unit="par" n="10"/>Inter 
residua autem multa et clara id amorem eius auxerat in immensum, quod a
provincialibus commeatum exercitui prohibuit dari, messes et condita hostium
virtutis nostrorum horrea esse fiducia memorans speciosa.
<milestone unit="par" n="11"/>His ita cum laetitia possessorum dispositis ad <placeName>Tubusuptum</placeName> progressus,
oppidum <placeName>Ferrato</placeName> contiguum monti, legationem secundam Firmi repudiavit, quae
obsides, ut ante statutum est, non duxerat secum.
Vnde omnibus pro loco et
tempore cautius exploratis concito gradu Tyndensium gentem et Masinissensium
petit levibus armis instructas, quas Mascizel et Dius fratres Firmi ductabant.
<milestone unit="par" n="12"/>Cumque essent hostes iam in contuitu membris
omnibus celeres, post missilia hinc inde crebrius iacta committitur certamen
asperrimum interque gemitus mortis et vulnerum audiebantur barbarorum
ululabilis fletus captorum et caesorum pugnaque dirempta plures agri populati
sunt et incensi.
<milestone unit="par" n="13"/>Inter quos clades eminuere
fundi Petrensis excisi radicitus, quem Zammac dominus, Firmi frater, in modum
urbis exstruxit.
Hoc successu victor elatus mira velocitate Lamfoctense oppidum
occupavit inter gentes positum ante dictas, ubi abunde rei cibariae copiam
condi effecit, ut, si pergens interius alimentorum offendisset penuriam,
iuberet e propinquo convectari.
<milestone unit="par" n="14"/>Quae dum ita
procedunt, Mascizel reparatis viribus nationum confinium adminicula ductans
conserta manu cum nostris fusis e parte suorum pluribus ipse equi pernicitate
aegre discrimine mortis exemptus est.
<milestone unit="par" n="15"/>Fessus 
aerumnis gemini proelii Firmus imoque aestuans corde, ne quid ultimae rationis
omitteret, Christiani ritus antistites oraturos pacem cum obsidibus misit.
Qui 
quoniam suscepti lenius pollicitique victui congrua militibus, ut praeceptum
est, laeta rettulere responsa et pacem, missis muneribus Maurus ipse fidentius
ad Romanum perrexerat ducem equo insidens apto ad ancipites casus, cumque prope
venisset, fulgore signorum et terribili vultu Theodosi praestrictus iumento
desiluit curvataque cervice humi paene affixus temeritatem suam flebiliter
incusabat pacem obsecrando cum venia.
<milestone unit="par" n="16"/>Susceptusque cum osculo, quoniam id rei publicae conducebat, bonae spei iam
plenus sufficientia praebuit alimenta et quibusdam propinquis suis ad obsidum
vicem relictis abscessit captivos, ut spoponderat, redditurus, quos primis
turbarum exordiis rapuit; biduoque post <placeName>Icosium</placeName> oppidum, cuius supra docuimus
conditores, militaria signa et coronam sacerdotalem cum ceteris, quae
interceperat, nihil cunctatus restituit, ut praeceptum est.
<milestone unit="par" n="17"/>Exinde cum discursis itineribus magnis <placeName>Tipasam</placeName> noster dux
introiret, legatis Mazicum, qui se consociaverant Firmo, suppliciter
obsecrantibus veniam animo elato respondit se in eos ut perfidos arma protinus
commoturum. 
<milestone unit="par" n="18"/>Quibus imminentis periculi metu
defixis revertique iussis ad sua <placeName>Caesaream</placeName> ire tendebat, urbem opulentam
quondam et nobilem, cuius itidem originem in Africae situ digessimus plene,
eamque ingressus, cum omnem paene incendiis late dispersis vidisset exustam
horridasque canitie silices, primam et secundam legionem ad tempus ibi locari
disposuit, ut favillarum egerentes acervos agitarent ibi praesidium, ne
repetito barbarorum impetu vastaretur.
<milestone unit="par" n="19"/>Quae cum
rumores veri distulissent et crebri, provinciae rectores tribunusque Vincentius
e latibulis, quibus sese commiserant, egressi tandem intrepidi ad ducem ocius
pervenerunt. 
Quibus ille gratanter visis atque susceptis agens etiamtum apud
<placeName>Caesaream</placeName> fide rerum diligentius explorata comperit Firmum per speciem paventis
et supplicis tectiore consilio id moliri, ut nihil hostile opperientem
exercitum in modum tempestatis subitae conturbaret.
<milestone unit="par" n="20"/>Quam ob rem conversus hinc venit ad municipium Sugabarritanum
Transcellensi monti accline, ubi inventos equites quartae Sagittariorum
cohortis, quae ad rebellem defecerat, ut contentum se supplicio leniori
monstraret, omnes contrusit ad infimum militiae gradum eosque et
Constantianorum peditum partem <placeName>Tigavias</placeName> venire iusserat cum tribunis, e quibus
unus torquem pro diademate capiti imposuit Firmi.
<milestone unit="par" n="21"/>Quae dum aguntur, reverterunt Gildo et Maximus Bellen e principibus Mazicum
et Fericium gentis praefectum ducentes, qui factionem iuverant quietis publicae
turbatoris 
<supplied><gap/></supplied>producerent vinctos.
<milestone unit="par" n="22"/>Quo ita, ut statutum est, facto lucis primo exortu ipse
egressus, cum invenisset eos in exercitu circumsaeptos, "quid de istis
nefariis" inquit "proditoribus fieri oportere, contubernales devoti, censetis?"
secutusque acclamationem rogantium sanguine vindicari eos, qui inter
Constantianos merebant, prisco more militibus dedit occidendos, Sagittariorum
vero primoribus manus incidit, residuos supplicio capitali multavit ad
aemulationem Curionis, acerrimi illius ducis, qui Dardanorum ferociam in modum
Lernaeae serpentis aliquotiens renascentem hoc genere poenarum exstinxit.
<milestone unit="par" n="23"/>Sed obtrectatores malivoli vetus factum
laudantes hoc ut dirum vituperant et asperrimum <placeName>Dardanos</placeName> hostes memorantes
internecivos et iuste, quae sustinuere, perpessos, hos vero subsignanos milites
debuisse lenius corrigi ad unum prolapsos errorem.
Quos scientes forsitan
admonemus hanc cohortem et facto fuisse et exemplo adversam.
<milestone unit="par" n="24"/>Ante dictos Bellen et Fericium, quos duxerat Gildo,
tribunumque Sagittariorum Curandium ea re iussit occidi, quod nec ipse umquam
cum hostibus congredi voluit nec suos, ut pugnarent, hortari.
Agebat autem haec
Tullianum illud advertens, quod "salutaris vigor vincit inanem speciem
clementiae". 
<milestone unit="par" n="25"/>Exin profectus fundum nomine
Gaionatis muro circumdatum valido receptaculum Maurorum tutissimum arietibus
admotis evertit et caesis omnibus incolis moenibusque complanatis ad
Tigavitanum castellum progressus per <placeName>Ancorarium</placeName> montem Mazicas in unum
collectos invasit iam tela reciprocantes volitantia grandinis ritu.
<milestone unit="par" n="26"/>Et cum esset utrimque discursum, agmina viris armisque
incitata nostrorum non perferentes Mazices licet bellicosum genus et durum
diversis stragibus implicati foedo diffluxere terrore ruentesque in fugam caesi
sunt absque his, qui reperta copia discedendi supplici prece veniam, quam dari
tempus flagitaverat, impetrarunt.
<milestone unit="par" n="27"/>Suggen eorum
ductore 
<supplied><gap/></supplied>Romano successerat in Sitifensem
<placeName>Mauritaniam</placeName> ire disposito ad agitanda praesidia, ne provincia pervaderetur,
ipse praeteritis elatior casibus gentem petit Musonum, quam conscientia
rapinarum et caedum actibus congregaverat Firmi, ut sperabatur, maiora mox
adepturi. 
<milestone unit="par" n="28"/>Progressusque aliquantum iuxta Addense
municipium comperit dissonas cultu et sermonum varietate nationes plurimas unum
spirantibus animis immanium exordia concitare bellorum adigente hortanteque
maxima spe praemiorum sorore Firmi nomine Cyria, quae abundans divitiis et
destinatione feminea nisibus magnis instituit iuvare germanum.
<milestone unit="par" n="29"/> Quocirca Theodosius veritus, ne Marti sese committeret
                     impari congressusque multitudini immensae cum paucis – tria enim armatorum
                     milia ductabat atque quingentos – amitteret universos, inter pudorem cedendi
                     pugnandique ardorem gradiens retro paulatim trudente pondere plebis abscessit.
                      <milestone unit="par" n="30"/>Hocque eventu barbari nimium quantum elati
sequentesque pertinaciter
<supplied><gap/></supplied>certare necessitate
<supplied><gap/></supplied>complusus semet ipsum et ad internecionem
perdiderat cunctos, ni gentium turbulenta concussio procul Mazicum visis
auxiliis, quos anteibant quidam Romani, arbitrata in se impetum agminum ferri
complurium versa in pedes aperuisset nostris exitus antehac intersaeptos.
<milestone unit="par" n="31"/>Exinde cum militem ducens incolumem Theodosius
ad fundum venisset nomine Mazucanum, exustis desertoribus paucis aliisque ad
Sagittariorum exemplum, quibus manus ademptae sunt, contruncatis Tipasam mense
Februario venit.
<milestone unit="par" n="32"/>Vbi diutius agens ut antiquus
ille Cunctator pro negotio consultabat commentis potius et prudentia quam
periculosis congressibus hostem pugnacem et impetrabilem iactu telorum, si fors
copiam dederit, oppressurus.
<milestone unit="par" n="33"/>Mittebat tamen
assidue suadendi quosdam peritos ad gentes circumsitas, Baiuras, Cantaurianos,
Avastomates, Cafaves Bavaresque et finitimos alios, nunc timore nunc praemiis
eos ad societatem alliciens veniamque petulantiae interdum promittendo cum
<supplied><gap/></supplied>t ulterius per ambages et moras hostem frangentem
suos impetus oppressurus ut quondam Pompeius Mithridatem.
<milestone unit="par" n="34"/>Qua causa declinans perniciem proximam Firmus licet praesidiorum
magnitudine communitus relicta plebe, quam coegerat magna mercede, quoniam
latendi copiam nocturna quies dedit, Caprarienses montes longe remotos
penetraverat et diruptis rupibus inaccessos.
<milestone unit="par" n="35"/>Cuius abitu clandestino multitudo dispersa sine rectore particulatim diffluens
invadendi eius castra nostris copiam dedit hisque direptis et interfectis, qui
resistebant, vel in deditionem acceptis regionum maxima parte vastata gentibus,
per quas transibat, dux consultissimus apposuit fidei compertae praefectos.
<milestone unit="par" n="36"/>Hac inopina sequendi confidentia territus
perduellis servis comitantibus paucis digressu celeri consulturus saluti, ne
quo praepediretur obstaculo, abiecit pretiosarum sarcinas specierum, quas
avexerat secum.
Vxorem enim fessam labore continuo, et per ancipitis di


<supplied><gap/></supplied><milestone unit="par" n="37"/>Theodosius nullique adeum
<supplied><gap/></supplied>tium parcens mundiore victu stipendioque milite
recreato Caprariensibus Abannisque eorum vicinis proelio levi sublatis ad
municipium properavit
<supplied><gap/></supplied>ense, sed veris nuntiis
doctus barbaros occupasse iam tumulos per amfracta undique spatia in sublime
porrectos nullique pervios nisi indigenis locorum perquam gnaris repetendo
dedit hostibus facultatem per indutias licet breves Aethiopum iuxta agentium
adminiculis augeri vel maximis.
<milestone unit="par" n="38"/>Qui 
concatervatis copiis fremituque minaci sine sui respectu ruentes in pugnam
averterunt eum inaestimabilium turmarum specie dira perterrefactum statimque
redintegratis animis commeatus vehens abunde revertit et conglobatis suis
scutaque in formidabilem moventibus gestum controversas isdem opposuit manus.
<milestone unit="par" n="39"/>Quamquam igitur immite quoddam barbaricis
concrepantibus tubis manipuli furentium imminebant ipsi quoque parmas genibus
illidentes, tamen ut pugnator ille cautus et prudens militis paucitate diffisus
audacter agmine quadrato incedens ad civitatem nomine <placeName>Contensem</placeName> flexit iter
intrepidus, ubi captivos nostros Firmus ut in munimento abstruso locarat et
celso; cunctisque receptis in proditores satellitesque memorati animadvertit
acriter, ut solebat.
<milestone unit="par" n="40"/>Hoc ei magni numinis
adiumento gerenti prosperrime verus indicat explorator confugisse ad
Isaflensium populum Firmum, ad quem resposcendum una cum fratre Mazuca
ceterisque necessitudinibus illuc ingressus, cum adipisci non posset, genti
bellum indixit.
<milestone unit="par" n="41"/>Et proelio atroci commisso
ferocientibus barbaris ultra modum aciem rotundo habitu figuratam opponit
adeoque Isaflenses pondere catervarum ingentium inclinati sunt, ut plurimi
caderent et ipse Firmus ferox et saepe in suam perniciem praeceps equo
auferretur in fugam per saxa et rupes discurrere citius assueto, Mazuca vero
frater eius caperetur letaliter saucius.
<milestone unit="par" n="42"/>Qui 
<placeName>Caesaream</placeName> mitti dispositus, ubi saeva inusserat monumenta facinorum pessimorum,
dilatato vulneris hiatu discessit.
Caput tamen eius avulsum residuo integro
corpore cum magno visentium gaudio urbi illatum est ante dictae.
<milestone unit="par" n="43"/>Post haec Isaflensium gentem, quae obstitit, superatam dux
nobilis incommodis multis, ut aequitas poscebat, afflixit.
Ibi Evasium potentem
municipem Florumque eius filium et quosdam alios per secretiora consilia
temeratorem quietis iuvisse confutatos aperte flammis absumpsit.
<milestone unit="par" n="44"/>Exindeque pergens interius nationem Iubalenam spiritu
aggressus ingenti, ubi natum Nubelem patrem didicerat Firmi, repulsus
altitudine montium et flexuosis angustiis stetit.
Et quamlibet facto in hostem
impetu pluribusque peremptis aperuerit viam, formidans tamen sublimia collium
ad insidiandum aptissima ducens suos incolumes revertit ad Audiense castellum,
ubi Iesalensium gens fera semet dedit voluntaria auxilia praestare spondens et
commeatus. 
<milestone unit="par" n="45"/>His et eiusmodi gloriosis actibus
exsultans amplissimus ductor ipsum otii turbatorem petebat valido virium nisu
ideoque prope munimentum nomine <placeName>Medianum</placeName> diu consistens per multas prudentesque
sententiarum vias eundem sibi prodi posse sperabat.
<milestone unit="par" n="46"/>Haecque cogitationibus anxiis altioreque prospiciens cura rursus ad
Isaflenses hostem comperit revertisse; quos nihil moratus ut antea agminibus
adoritur incitatis.
Cui rex Igmazen nomine, spectatus per eos tractus opibusque
insignis, progressus obviam confidenter "cuius loci es tu", inquit, "vel quid
acturus huc venisti?
responde. 
"Quem Theodosius fundata mente intuens torvum
"comes", ait, "Valentiniani sum, orbis terrarum domini, ad opprimendum latronem
funereum missus; quem nisi statim reddideris, ut invictus statuit imperator,
peribis funditus cum gente quam regis."Quo
audito Igmazen post convicia multa,
quae congessit in ducem, ira doloreque perculsus abscessit.
<milestone unit="par" n="47"/>Et secutae principio lucis utrimque occursurae sibi ad
confligendum processerunt acies minacissimae et barbarorum viginti paene milia
in ipsis locata sunt frontibus occultatis pone terga subsidialibus globis, ut
assurgentes paulatim nostros multitudine clauderent insperata, hisque
Iesalenses auxiliares accessere quam plures, quos adiumenta et commeatus
nostris docuimus promisisse.
<milestone unit="par" n="48"/>Contra Romani,
quamvis admodum pauci, tamen fortibus animis victoriisque antegressis elati
densetis lateribus scutisque in testudinis formam cohaerenter aptatis
restiterunt gradibus fixis et a sole orto usque diei extimum pugna protenta
paulo ante vesperam visus est Firmus equo celsiori insidens sago puniceo
porrectius panso milites clamoribus magnis hortari, ut dedant Theodosium
opportune, truculentum eum appellans et dirum et suppliciorum saevium
repertorem, si discriminibus eximi vellent, quae perferebant.
<milestone unit="par" n="49"/>Hae insperatae voces ad dimicandum quosdam acrius
incitarunt, alios deserere proelium illexerunt.
Proinde ubi noctis advenit
quies prima, partibus tenebrarum obvolutis horrore dux reversus ad Audiense
castellum militesque recognoscens eos, quos a pugnandi proposito pavor et verba
detorserant Firmi, diverso genere poenarum exstinxit, alios ademptis dexteris,
quosdam vivos combustos.
<milestone unit="par" n="50"/>Excubiasque agens cura
pervigili barbarorum aliquos ausos, cum apparere non possent, post occasum
lunae castra sua temptare fudit vel irruentes audentius cepit.
Digressus exinde
passibus citis Iesalenses ut ambiguae fidei per tramites adortus obliquos, unde
parum sperari potuit, ad penuriam vastavit extremam perque <placeName>Caesariensis</placeName>
Mauretaniae oppida reversus <placeName>Sitifim</placeName> Castorem et Martinianum, rapinarum
flagitiorumque Romani participes, ad interitum tortos incendit.
<milestone unit="par" n="51"/>Redintegratur post haec cum Isaflensibus bellum primoque
conflictu barbarorum pluribus pulsis et interfectis rex eorum Igmazen vincere
antehac assuetus terrore fluctuans mali praesentis nihilque commerciis vetitis
ad vitam spei sibi restare, si obstinatius egerit, arbitratus, quantum caute
fieri potuit et occulte, prorupit ex acie solus visumque Theodosium suppliciter
petit, ut Masillam Mazicum optimatem ad se venire iuberet.
<milestone unit="par" n="52"/>Per quem, ut rogaverat, missum clandestinis colloquiis
monuit ducem suopte ingenio pertinacem, ut ad praebendam sibi copiam agendi,
quae vellet, popularibus suis acriter immineret eosque assiduitate pugnandi
mutaret in metum, promptos quidem ad perduellis favorem, sed iacturis
multiplicibus fessos.
<milestone unit="par" n="53"/>Paruit Theodosius dictis
et crebritate certaminum Isaflenses ita protrivit, ut isdem labentibus pecudum
ritu Firmus ipse latenter evaderet et aviis et diuturnis latebris amendandus
inibi, dum de fuga consultat, tentus ab Igmazene custodiretur.
<milestone unit="par" n="54"/>Et quoniam obscurius gesta didicerat per Masillam, in
extremis rebus unum remedium superesse contemplans calcare vivendi cupiditatem
voluntaria statuit morte vinoque consulto distentis et crapulentis silenti
nocte oppressis altiore somno custodibus pervigil ipse impendentis aerumnae
terrore insonis gradibus relicto cubili manibus repens et pedibus longius sese
discrevit repertumque funiculum, quem finiendae vitae paravere casus, de clavo
parieti affixo suspendit, ubi collo inserto animam absque mortis cruciabilibus
exhalavit. 
<milestone unit="par" n="55"/>Quod dolenter ferens Igmazen
ereptamque sibi gloriam gemens, quia non contigerat ad castra Romana vivum
ducere perduellem, interposita fide publica per Masillam ipse camelo necati
cadaver impositum ferens, cum tentoria exercitus adventaret ad <placeName>Subicarense</placeName>
castellum locata, in iumentum transtulit sarcinale et Theodosio obtulit
exsultanti. 
<milestone unit="par" n="56"/>Qui convocatis armatis simul atque
plebeiis interrogatisque, an agnoscerent vultum, cum eiusdem esse sine ulla
didicisset ambage, ibi paulisper moratus <placeName>Sitifim</placeName> triumphanti similis redit
aetatum ordinumque omnium celebrabili favore susceptus.
<lb/></p>
                   </div>
                   <div type="cap" n="6">
                    <p>
                     <milestone unit="par" n="1"/>Dum hoc pulvere per Mauretaniam dux ante dictus
anhelat et Africam, Quadorum natio mota est inexcita repentino, parum nunc
formidanda, sed immensum quantum antehac bellatrix et potens, ut indicant
properata quondam raptu proclivia obsessaque ab isdem Marcomannisque <placeName>Aquileia</placeName>
diu Opitergiumque excisum et cruenta complura per celeres acta procinctus vix
resistente perruptis Alpibus Iuliis principe Pio, quem ante docuimus, Marco.
Et 
erat ut barbaris ratio iusta querellarum.
<milestone unit="par" n="2"/>Valentinianus enim studio muniendorum limitum glorioso quidem, sed nimio ab
ipso principatus initio flagrans trans flumen <placeName>Histrum</placeName> in ipsis Quadorum terris
quasi Romano iuri iam vindicatis aedificari praesidiaria castra mandavit.
Quod 
accolae ferentes indigne suique cautiores legatione tenus interim et susurris
arcebant. 
<milestone unit="par" n="3"/>Sed Maximinus in omne avidus nefas et
genuinos mitigare nequiens flatus, quibus praefecturae accesserat tumor,
increpabat Equitium, per Illyricum eo tempore magistrum armorum, ut pervicacem
et desidem necdum opere, quod maturari dispositum est, consummato addebatque ut
consulens in commune, quod, si parvo suo Marcelliano deferretur potestas per
<placeName>Valeriam</placeName> ducis, munimentum absque ulla causatione consurgeret.
Vtrumque mox est
impetratum. 
<milestone unit="par" n="4"/>Qui promotus profectusque cum
venisset ad loca, intempestive turgens ut filius nullis affatibus delinitis
his, quos numquam temptatae cupiditatis figmenta regionum suarum faciebant
extorres, opus paulo ante inchoatum aggreditur admissa copia refragandi
suspensum. 
<milestone unit="par" n="5"/>Denique Gabinium regem, ne quid
novaretur, modeste poscentem, ut assensurus humanitate simulata cum aliis ad
convivium corrogavit, quem digredientem post epulas hospitalis officii
sanctitate nefarie violata trucidari securum effecit.
<milestone unit="par" n="6"/>Cuius rei tam atrocis disseminatus rumor ilico per diversa et Quados
et gentes circumsitas efferavit regisque flentes interitum in unum coactas
misere vastatorias manus, quae <placeName>Danubium</placeName> transgressae, cum nihil exspectaretur
hostile, occupatam circa messem agrestem adortae sunt plebem maioreque parte
truncata, quidquid superfuit, domum cum multitudine varii pecoris abduxerunt.
<milestone unit="par" n="7"/>Evenisset profecto tunc inexpiabile scelus
numerandum inter probrosas rei Romanae iacturas; paulo enim afuit, quin filia
caperetur Constanti cibum sumens in publica villa, quam appellant Pristensem,
cum duceretur Gratiano nuptura, ni favore propitii numinis praesens Messala
provinciae rector eam iudiciali carpento impositam ad <placeName>Sirmium</placeName> vicensimo sexto
lapide disparatam cursu reduxisset effuso.
<milestone unit="par" n="8"/>Hoc 
casu prospero regia virgine periculo miserae servitutis exempta, cuius ni
potuisset impetrari redemptio captae magnas inussisset rei publicae clades,
latius se cum Sarmatis Quadi pandentes, ad raptus et latrocinia gentes
aptissimae, praedas hominum virile et muliebre secus agebant et pecorum
villarum cineribus exustarum caesorumque incolentium exsultantes aerumnis, quos
necopinantes sine ulla parsimonia deleverunt.
<milestone unit="par" n="9"/>Per 
omnia itaque propinqua malorum similium dispersa formidine praefectus praetorio
agens tunc apud <placeName>Sirmium</placeName> Probus nullis bellorum terroribus assuetus rerum
novarum lugubri visu praestrictus oculosque vix attollens haerebat diu, quid
capesseret, ambigens et, cum paratis velocibus equis noctem proximam
destinasset in fugam, monitus tutiore consilio mansit immobilis.
<milestone unit="par" n="10"/>Didicerat enim omnes secuturos confestim, qui moenibus
claudebantur, tegendos latebris opportunis; quod si contigisset, impropugnata
civitas venisset in manus hostiles.
<milestone unit="par" n="11"/>Proinde 
parumper lenito pavore ad arripienda, quae urgebant, acri nisu assurgens
retersit obrutas ruderibus fossas murorumque maximam partem pacis diuturnitate
contemptam et subversam ad usque celsarum turrium minas expediit studio
aedificandi coalitus, hac ratione opere velociter absoluto, quod impensas
aedificandi causa theatri dudum congestas sufficientes ad id, quod efficere
maturabat, invenit.
Atque huic spectato consilio salutare addidit aliud et
Sagittariorum cohortem ex statione proxima affuturam obsidio, si venisset,
accivit. 
<milestone unit="par" n="12"/>His velut obicibus barbari ab
oppugnanda urbe depulsi parum ad has calliditates dimicandi sollertes
sarcinisque impediti praedarum ad Equitii vertuntur indaginem.
Et cum ad
<placeName>Valeriae</placeName> spatia longe remota secessisse captorum didicissent indiciis, illuc
properato petierant gradu frendentes hacque ex causa iugulo eius intenti, quod
per ipsum circumventum regem existimabant insontem.
<milestone unit="par" n="13"/>Quibus cognitis cursu ruenti infestius obviam legiones motae sunt
duae, Pannonica et Moesiaca, valida proeliis manus.
Quae si conspirasset,
abierat procul dubio victrix.
Sed dum discretim grassatores adoriri festinant,
ortis inter se discordiis impediti de honore certabant et dignitate.
<milestone unit="par" n="14"/>Quo intellecto Sarmatae sagacissimi non exspectato
certandi signo sollemni Moesiacam primam incessunt, dumque milites arma tardius
per tumultum expediunt, interfectis plurimis aucti fiducia aciem perrupere
Pannonicam disiectaque agminis mole geminatis ictibus omnem paene delessent, ni
periculo mortis aliquos citum extraxisset effugium.
<milestone unit="par" n="15"/>Inter haec fortunae dispendia tristioris dux <placeName>Moesiae</placeName> Theodosius
iunior, prima etiamtum lanugine iuvenis, princeps postea perspectissimus,
Sarmatas Liberos ad discretionem servorum rebellium appellatos collimitia
nostra ex alio latere invadentes aliquotiens expulit et afflixit congressibus
densis attritos adeoque obsistentes fortissime turbas confluentes oppressit, ut
caesorum plurium alites iuste sanguine satiaret et feras.
<milestone unit="par" n="16"/>Vnde residui tumore iam deflagrante metuentes, ne idem dux virtutis,
ut apparuit, expeditae in primo finium aditu incursantes cuneos sterneret aut
fugaret vel insidias per silvarum locaret occulta, post multos perrumpendi
conatus subinde temptatos in cassum abiecta pugnandi fiducia concessionem
petivere praeteritorum et veniam victique ad tempus indultae foederibus pacis
nihil egere contrarium eo maxime timore perculsi, quod ad tutelam Illyrici
Gallicani militis validum accesserat robur.
<milestone unit="par" n="17"/>Dum 
haec tot ac talia per turbines agitantur assiduos, Claudio regente urbem
aeternam Tiberis, qui media intersecans moenia cloacis et fluviis abundantibus
multis <placeName>Tyrrheno</placeName> mari miscetur, effusione imbrium exuberans nimia et supra amnis
speciem pansus omnia paene contexit.
<milestone unit="par" n="18"/>Et 
stagnantibus civitatis residuis membris, quae tenduntur in planitiem molliorem,
montes soli et, quidquid insularum celsius eminebat, a praesenti metu
defendebatur et, ne multi inedia contabescerent undarum magnitudine nusquam
progredi permittente, lembis et scaphis copia suggerebatur abunde ciborum.
At 
vero ubi tempestas mollivit et flumen retinaculis ruptis redit ad solitum
cursum, absterso metu nihil postea molestum exspectabatur.
<milestone unit="par" n="19"/>Hic ipse praefectus egit admodum quiete nullam seditionem
super querella iusta perpessus et instauravit vetera plurima.
Inter quae
porticum excitavit ingentem lavacro Agrippae contiguam Eventus Boni
cognominatam ea re, quod huius numinis prope visitur templum.
<lb/></p>
                   </div>
                   </div>
                   <div type="lib" n="XXX">
                    <head>MARCELLINI HISTORIAE LIBER XXX </head>
                    <div type="cap" n="1">
                     <p>
                      <milestone unit="par" n="1"/>Inter has turbarum difficultates, quas perfidia
ducis rege Quadorum excitavit occiso per scelus, dirum in oriente committitur
facinus Papa Armeniorum rege clandestinis insidiis obtruncato.
Cuius materiae
impio conceptae consilio hanc primordialem fuisse novimus causam.
<milestone unit="par" n="2"/>Consarcinabant in hunc etiamtum adultum crimina quaedam
apud Valentem exaggerentes male sollertes homines dispendiis saepe communibus
pasti. 
Inter quos erat Terentius dux demisse ambulans semperque submaestus,
sed quoad vixerat, acer dissensionum instinctor.
<milestone unit="par" n="3"/>Qui ascitis in societatem gentilibus paucis ob flagitia sua suspensis in metum
scribendo ad comitatum assidue Cylacis necem replicabat et Arrabannis addens
eundem iuvenem ad superbos actus elatum nimis esse in subiectos immanem.
<milestone unit="par" n="4"/>Vnde quasi futurus particeps suscipiendi tunc
pro instantium rerum ratione tractatus idem Papa regaliter vocatus et apud
Tarsum <placeName>Ciliciae</placeName> obsequiorum specie custoditus, cum neque ad imperatoris castra
accipi nec urgentis adventus causam scire cunctis reticentibus posset, tandem
secretiore indicio comperit per litteras Romano rectori suadere Terentium
mittere prope diem alterum <placeName>Armeniae</placeName> regem, ne odio Papae speque, quod
revertetur, natio nobis opportuna deficeret ad iura Persarum eam rapere vi vel
metu vel adulatione flagrantium.
<milestone unit="par" n="5"/>Quae reputans
ille impendere sibi praesagiebat exitium grave.
Et doli iam prudens neque
aliam nisi cito discessu salutis repperiens viam suadentibus his, quibus
fidebat, conglobatis trecentis comitibus secutis eum e patria cum equis
velocissimis, ut in magnis solet dubiisque terroribus, audacter magis quam
considerate pleraque die parte emensa egressus cuneatim properabat intrepidus.
<milestone unit="par" n="6"/>Cumque eum provinciae moderator apparitoris,
qui portam tuebatur, indicio percitus festinato studio repperisset in
suburbanis, ut remaneret, enixius obsecrabat et parum hoc impetrato mortis
aversus est metu.
<milestone unit="par" n="7"/>Nec minus paulo postea
legionem secutam iamque adventantem ipse cum promptissimis retrorsus excurrens
fundensque in modum scintillarum sagittas, sed voluntate errans ita in fugam
compulit, ut cum tribuno milites universi perterrefacti vividius, quam
venerant, remearent ad muros.
<milestone unit="par" n="8"/>Exin solutus omni
formidine biduo et binoctio exanclatis itinerum laboribus magnis cum ad flumen
venisset <placeName>Euphraten</placeName> et inopia navium voraginosum amnem vado transire non
posset, nandi imprudentia paventibus multis ipse omnium maxime cunctabatur et
remansisset, ni cunctis versantibus varia id repperire potuisset effugium in
necessitatis abrupto tutissimum.
<milestone unit="par" n="9"/>Lectulos in
villis repertos binis utribus suffulserunt, quorum erat abundans prope in
agris vinariis copia, quibus singulis proceres insidentes et regulus ipse
iumenta trahentes praeruptos undarum occursantium fluctus obliquatis meatibus
declinabant, hocque commento tandem ad ulteriorem ripam post extrema
discrimina pervenerunt.
<milestone unit="par" n="10"/>Residui omnes equis
invecti natantibus et circumluente flumine saepe demersi iactatique infirmati
periculoso madore expelluntur ad contrarias margines, ubi paulisper refecti
expeditius quam diebus praeteritis incedebant.
<milestone unit="par" n="11"/>Hoc nuntiato princeps ante dicti fuga perculsus, quem elaqueatum fidem
rupturum existimabat, cum sagittariis mille succinctis et levibus Danielum
mittit et Barzimerem revocaturos eum, comitem unum, alterum Scutariorum
tribunum. 
<milestone unit="par" n="12"/>Hi locorum gnaritate confisi, quia
ille properans ut peregrinus et insuetus maeandros faciebat et gyros,
compendiosis vallibus eius itinera praevenerunt et divisis inter se copiis
clausere vias proximas duas trium milium intervallo distinctas, ut transiturus
per utramvis caperetur improvidus; sed evanuit cogitatum hoc casu.
<milestone unit="par" n="13"/>Viator quidam ad citeriora festinans, cum bivium armato
milite vidisset oppletum, per posterulam tramitem medium squalentem frutectis
et sentibus vitabundus excedens in <placeName>Armenios</placeName> incidit fessos et ductus ad regem
arcano semone solum, quae viderat, docet ac retinetur intactus.
<milestone unit="par" n="14"/>Moxque metu dissimulato eques mittitur clandestinus ad
dextrum itineris latus diversoria paraturus et cibum, quo paulum progresso in
laevum tractum item talia facturus ire iubetur ocissime, alterum aliorsum
nesciens missum.
<milestone unit="par" n="15"/>Quibus ita utiliter ordinatis
rex ipse cum suis dumeta, per quae venerat, viatore relegente retrorsus
monstranteque hispidam et iumento onusto exiguam callem post terga relictis
militibus evolavit, qui captis eius ministris missis ad mentes observantium
praestringendas quasi venaticiam praedam modo non porrectis brachiis
exspectabant, dumque hi venturum opperiuntur, ille regno incolumis restitutus
et cum gaudio popularium summo susceptus fide pari deinde mansit immobilis
iniuriis, quas pertulerat, omnibus demussatis.
<milestone unit="par" n="16"/>Danielus post haec et Barzimeres, cum lusi iamiam revertissent, probrosis
lacerati conviciis ac si inertes et desides ut hebetatae primo appetitu
venenatae serpentes ora exacuere letalia, cum primum potuissent, lapso pro
virium copia nocituri.
<milestone unit="par" n="17"/>Et leniendi causa
flagitii sui vel fraudis, quam meliore consilio pertulerunt, apud imperatoris
aures rumorum omnium tenacissimas incessebant falsis criminibus Papam
incentiones Circeas in vertendis debilitandisque corporibus miris modis eum
callere fingentes addentesque, quod huiusmodi artibus offusa sibi caligine
mutata sua suorumque forma transgressus tristes sollicitudines, si huic
irrisioni superfuerit, excitabit.
<milestone unit="par" n="18"/>Hinc in illum
inexplicabile auctum principis odium et doli struebantur in dies, ut per vim
ei vel clam vita adimeretur; agentique tunc in <placeName>Armenia</placeName> Traiano et rem
militarem curanti id secretis committitur scriptis.
<milestone unit="par" n="19"/>Qui illecebrosis regem insidiis ambiens et modo serenae mentis
Valentis indices litteras tradens, modo ipse sese eius conviviis ingerens ad
ultimum composita fraude ad prandium verecundius invitavit.
Qui nihil adversum
metuens venit concessoque honoratiore discubuit loco.
<milestone unit="par" n="20"/>Cumque apponerentur exquisitae cuppediae et aedes amplae nervorum et
articulato flatilique sonitu resultarent, iam vino incalescente ipso convivii
domino per simulationem naturalis cuiusdam urgentis egresso gladium destrictum
intentans torvo lumine ferociens quidam immittitur barbarus asper ex his, quos
scurras appellant, confossurus iuvenem, ne exsilire posset etiamtum
praepeditum. 
<milestone unit="par" n="21"/>Quo viso regulus forte prominens
ultra torvm expedito dolone assurgens, ut vitam omni ratione defenderet,
perforato pectore deformis procubuit victima multiplicatis ictibus foede
concisa. 
<milestone unit="par" n="22"/>Hocque figmento nefarie decepta
credulitate inter epulas, quae reverendae sunt vel in Euxino ponto hospitali
numine contuente, peregrinus cruor in ambitiosa lintea conspersus spumante
sanie satietati superfuit convivarum horrore maximo dispersorum.
Ingemiscat, 
si quis vita digressis est dolor, huius arrogantiam facti Fabricius ille
Luscinus sciens, qua animi magnitudine Democharen vel, ut quidam scribunt,
Niciam ministrum reppulerit regium colloquio occultiore pollicitum, quod
Pyrrhum <placeName>Italiam</placeName> tunc bellis saevissimis exurentem veneno poculis necabit
infectis, scripseritque ad regem, ut a citeriore caveret obsequio.
Tantum 
reverentiae locum apud priscam illam iustitiam vel hostilis mensae genialitas
obtinebat. 
<milestone unit="par" n="23"/>Verum excusabatur recens inusitatum
facinus et pudendum necis exemplo Sertorianae adulatoribus forsitan
ignorantibus, quod, ut Demosthenes, perpetuum Graeciae decus, affirmat,
numquam similitudine aut impunitate alterius criminis diluitur id, quod contra
ac liceat arguitur factum.
<lb/></p>
                    </div>
                    <div type="cap" n="2">
                     <p>
                      <milestone unit="par" n="1"/>Haec per <placeName>Armeniam</placeName> notabiliter gesta sunt.
Sapor 
vero post suorum pristinam cladem comperto interitu Papae, quem sociare sibi
impendio conabatur, maerore gravi perculsus augenteque nostri exercitus
alacritate formidinem maiora sibi praeseminans

<milestone unit="par" n="2"/>Arrace legato ad principem misso perpetuam aerumnarum causam deleri penitus
suadebat <placeName>Armeniam</placeName>, si id displicuisset, aliud poscens, ut <placeName>Hiberiae</placeName> divisione
cessante remotisque inde partis Romanae praesidiis Aspacures solus regnare
permitteretur, quem ipse praefecerat genti.
<milestone unit="par" n="3"/>Ad 
quae Valens in hanc respondit sententiam nihil derogare se posse placitis ex
consenu firmatis, sed ea studio curatiore defendere.
Glorioso proposito
contrariae regis litterae hieme iam extrema perlatae sunt vana causantis et
tumida. 
Asseverarat enim non posse semina radicitus amputari discordiarum,
nisi intervenissent conscii pacis foederatae cum Ioviano, quorum aliquos vita
didicerat abscessisse.
<milestone unit="par" n="4"/>Ingravescente post haec
altius cura imperator eligere consilia quam invenire sufficiens id conducere
rebus existimans Victorem magistrum equitum et Vrbicium <placeName>Mesopotamiae</placeName> ducem ire
propere iussit in Persas responsum absolutum et uniusmodi perferentes, quod
rex iustus et suo contentus, ut iactitabat, sceleste concupiscat <placeName>Armeniam</placeName> ad
arbitrium suum vivere cultoribus eius permissis et, ni Sauromaci praesidia
militum impertita principio sequentis anni, ut dispositum est, impraepedita
reverterint, invitus ea complebit, quae sponte sua facere supersedit.
<milestone unit="par" n="5"/>Quae legatio recta quidem et libera, ni
deviasset in eo, quod absque mandatis oblatas sibi regiones in eadem <placeName>Armenia</placeName>
suscepit exiguas.
Qua regressa advenit Surena, potestatis secundae post regem,
has easdem imperatori offerens partes, quas audacter nostri sumpsere legati.
<milestone unit="par" n="6"/>Quo suscepto liberaliter et magnifice, sed
parum impetrato, quod poscebat, remisso parabantur magna instrumenta bellorum
ut mollita hieme imperatore tribus agminibus perrupturo Persidem ideoque
Scytharum auxilia festina celeritate mercante.
<milestone unit="par" n="7"/>Proinde parum adeptus ea, quae spe vana conceperat, Sapor ultraque solitum
asperatus, quod ad expeditionem accingi rectorem compererat nostrum, iram eius
conculcans Surenae dedit negotium, ut ea, quae Victor comes susceperat et
Vrbicius, armis repeteret, si quisquam repugnaret, et milites Sauromacis
praesidio destinati malis affligerentur extremis.
<milestone unit="par" n="8"/>Haecque, ut statuerat, maturata confestim nec emendari potuerunt nec
vindicari, quia rem Romanam alius circumsteterat metus totius Gothiae <placeName>Thracias</placeName>
licentius perrumpentis.
Quae funera tunc explicari poterunt carptim, si ad ea
quoque venerimus.
<milestone unit="par" n="9"/>Haec per eoos agitata sunt
tractus. 
Quorum inter seriem Africanas clades et legatorum Tripoleos manes
inultos etiam tum et errantes sempiternus vindicavit Iustitiae vigor,
aliquotiens serus, sed scrupulosus quaesitor gestorum recte vel secus, hoc
modo. 
<milestone unit="par" n="10"/>Remigius, quem populanti provincias
rettulimus comiti favisse Romano, postquam Leo in eius locum magister esse
coepit officiorum, a muneribus rei publicae iam quiescens negotiis se
ruralibus dedit prope Mogontiacum in genitalibus locis.
<milestone unit="par" n="11"/>Quem ibi morantem securius praefectus praetorio Maximinus reversum
ad otium spernens, ut solebat dirae luis ritu grassari per omnia, laedere
modis, quibus poterat, affectabat, utque rimaretur plura, quae latebant,
Caesarium antehac eius domesticum, postea notarium principis, raptum, quae
Remigius egerit vel quantum acceperit, ut Romani iuvaret actus infandos, per
quaestionem cruentam interrogabat.
<milestone unit="par" n="12"/>Quibus ille
cognitis cum esset, ut dictum est, in secessu, conscientia malorum urgente vel
rationem formidine superante calumniarum innodato gutture laquei nexibus
interiit. 
<lb/></p>
                    </div>
                    <div type="cap" n="3">
                     <p>
                      <milestone unit="par" n="1"/>Secuto post haec anno Gratiano ascito in trabeae
societatem Equitio consule Valentiniano post vastatos aliquos Alamanniae pagos
munimentum aedificanti prope Basiliam, quod appellant accolae Robur, offertur
praefecti relatio Probi docentis Illyrici clades.
<milestone unit="par" n="2"/>Quibus ille, ut cunctatorem decuerat ducem, examinatius lectis attonitus
cogitationibus anxiis Paterniano notario misso negotium scrupulosa quaesivit
indagine moxque veris per eum nuntiis gestorum acceptis evolare protinus
festinarat ausos temerare limitem barbaros primo fragore, ut mente conceperat,
oppressurus armorum.
<milestone unit="par" n="3"/>Quia igitur abeunte autumno
multa impediebant et aspera, annitebantur omnes per regiam optimates, ut ad
usque veris principium oratum retinerent et exoratum, primum durata pruinis
itinera, ubi nec adultae in pastum herbae repperirentur nec cetera usui
congrua, penetrari non posse firmantes, dein vicinorum <placeName>Galliis</placeName> regum
immanitatem maximeque omnium Macriani ut formidati tunc praetendentes, quem
constabat impacatum relictum etiam ipsa urbium moenia temptaturum.
<milestone unit="par" n="4"/>Haec memorantes addentesque utilia reduxere eum in
meliorem sententiam statimque, ut conducebat rei communi, prope Mogontiacum
blandius rex ante dictus accitur, proclivis ipse quoque ad excipiendum foedus,
ut apparebat.
Et venit immane quo quantoque flatu distentus ut futurus arbiter
superior pacis dieque praedicto colloquii ad ipsam marginem <placeName>Rheni</placeName> caput altius
erigens stetit hinc inde sonitu scutorum intonante gentilium.
<milestone unit="par" n="5"/>Contra Augustus escensis amnicis lembis saeptus ipse
quoque multitudine castrensium ordinum tutius prope ripas accessit signorum
fulgentium nitore conspicuus et immodestis gestibus murmureque barbarico
tandem sedato post dicta et audita ultro citroque versus amicitia media
sacramenti fide firmatur.
<milestone unit="par" n="6"/>Hisque perfectis
discessit turbarum rex artifex delenitus futurus nobis deinceps socius et
dedit postea ad usque vitae tempus extremum constantis in concordiam animi
facinorum documentum pulchrorum.
<milestone unit="par" n="7"/>Periit autem in
Francia postea, quam dum internecive vastando perrupit avidius, oppetit
Mallobaudis bellicosi regis insidiis circumventus.
Post foedus tamen sollemni
ritu impletum Treveros Valentinianus ad hiberna discessit.
<lb/></p>
                    </div>
                    <div type="cap" n="4">
                     <p>
                      <milestone unit="par" n="1"/>Haec per <placeName>Gallias</placeName> et latus agebantur arctoum.
At 
in eois partibus alto externorum silentio intestina pernicies augebatur per
Valentis amicos et proximos, apud quos honestate utilitas erat antiquior.
Navabatur enim opera diligens, ut homo rigidus audire cupiens lites a studio
iudicandi revocaretur metu, ne ita ut Iuliani temporibus defensione
innocentiae respirante frangeretur potentium tumor assumpta licentia latius
solitus evagari.
<milestone unit="par" n="2"/>Ob haec et similia concordi
consensu dehortantibus multis maximeque Modesto praefecto praetorio regiorum
arbitrio spadonum exposito et subagreste ingenium nullius vetustatis
lectionibus expolitum coacto vultu fallente et asserente, quod infra imperiale
columen causarum essent minutiae privatarum, ille ad humilitandam celsitudinem
potestatis negotiorum examina spectanda instituisse arbitratus, ut monebat,
abstinuit penitus laxavitque rapinarum fores, quae roborabantur in dies
iudicum advocatorumque pravitate sentientium paria, qui tenuiorum negotia
militaris rei rectoribus vel intra palatium validis venditantes aut opes aut
honores quaesivere praeclaros.
<milestone unit="par" n="3"/>Hanc professionem
oratorum forensium
<foreign xml:lang="grc">πολιτικῆς μορίου εἴδωλον
                      </foreign>, id est civilitatis particulae umbram, vel adulationis partem
quartam esse definit amplitudo Platonis, Epicurus autem
<foreign
                       xml:lang="grc">κακοτεχνίαν </foreign> nominans inter artes numerat malas,
Tisias suasionis opificem esse memorat assentiente Leontino Gorgia.
<milestone unit="par" n="4"/>Quam a veteribus ita determinatam orientalium quorundam
versutia ad usque bonorum extulit odium, unde etiam retinaculis temporis
praestituti frenatur.
Ergo absolutis super eius indignitate paucis, quam in
illis partibus agens expertus sum, ad coeptorum cursum regrediar institutum.
<milestone unit="par" n="5"/>Florebant elegantiae priscae patrociniis
tribunalia, cum oratores concitae facundiae attenti studiis doctrinarum
ingenio, fide, copiis ornamentisque dicendi pluribus eminebant ut Demosthenes,
quo dicturo concursus audiendi causa ex tota Graecia fieri solitos monumentis
Atticis continetur, et Callistratus, quem nobilem illam super <placeName>Oropo</placeName> causam,
qui locus in Euboea est, perorantem idem Demosthenes Academia cum Platone
relicta sectatus est, ut Hyperides et Aeschines et Andocides et Dinarchus et
Antiphon ille Rhamnusius, quem ob defensum negotium omnium primum antiquitas
prodidit accepisse mercedem.
<milestone unit="par" n="6"/>Nec minus apud
Romanos Rutilii et Galbae et Scauri vita, moribus frugalitateque spectati et
postea per varias aevi sequentis aetates censorii et consulares multi et
triumphales, Crassi et Antonii et cum Philippis Scaevolae aliique numerosi,
post exercitus prosperrime ductos, post victorias et tropaea civilibus
stipendiorum officiis floruerunt laureasque fori speciosis certaminibus
occupantes summis gloriae honoribus fruebantur.
<milestone unit="par" n="7"/>Post quos excellentissimus omnium Cicero, orationis imperiosae fluminibus
saepe depressos aliquos iudiciorum eripiens flammis, "non defendi homines sine
vituperatione fortasse posse, neglegenter defendi sine scelere non posse"
firmabat. 
<milestone unit="par" n="8"/>At nunc videre est per eoos omnes
tractus violenta et rapacissima genera hominum per fora omnia volitantium et
subsidentium divites domus ut Spartanos canes aut Cretas vestigia sagacius
colligendo ad ipsa cubilia pervenire causarum.
<milestone unit="par" n="9"/>In his primus est coetus eorum, qui seminando diversa iurgia per vadimonia
mille iactantur viduarum postes et orborum liminia deterentes et aut inter
discordantes amicos aut propinquantes vel affines, si simultatum levia
senserint receptacula, odia struentes infesta.
In quibus aetatis progressu non
ut aliorum vitia intepescunt, sed magis magisque roborantur inter rapinas
insatiabiles inopes ad capiendam versutis orationibus iudicum fidem, quorum
nomen ex iustitia natum est, sicam ingenii destringentes.
<milestone unit="par" n="10"/>Horum obstinatione libertatem temeritas, constantiam
audacia praeceps, eloquentiam inanis quaedam imitatur fluentia loquendi;
quarum artium scaevitate, ut Tullius asseverat, nefas est religionem decipi
iudicantis. 
Ait enim: "cumque nihil tam incorruptum esse debeat in re publica
quam suffragium, quam sententia, non intellego, cur, qui ea pecunia
corruperit, poena dignus sit, qui eloquentia, laudem etiam ferat.
Mihi quidem
hoc plus mali facere videtur, qui oratione, quam qui pretio iudicem corrumpit,
quod pecunia corrumpere prudentem nemo potest, dicendo potest."
<milestone unit="par" n="11"/>Secundum est genus eorum, qui iuris professi scientiam,
quam repugnantium sibi legum abolevere discidia, velut vinculis ori impositis
reticentes iugi silentio umbrarum sunt similes propriarum.
Hi velut fata
natalicia praemonstrantes aut Sibyllae oraculorum interpretes vultus gravitate
ad habitum composita tristiorem ipsum quoque venditant, quod oscitantur.
<milestone unit="par" n="12"/>Hi ut altius videantur iura callere, Trebatium
loquuntur et Cascellium et Alfenum et Auruncorum Sicanorumque iam diu leges
ignotas cum Evandri matre abhinc saeculis obrutas multis.
Et si voluntate
matrem tuam finxeris occidisse, multas tibi suffragari absolutionem lectiones
reconditas pollicentur, si te senserint esse nummatum.
<milestone unit="par" n="13"/>Tertius eorum est ordo, qui, ut in professione turbulenta
clarescant, ad expugnandam veritatem ora mercennaria procudentes per
prostitutas frontes vilesque latratus, quo velint, aditus sibi patefaciunt
crebros. 
Qui inter sollicitudines iudicum per multa distentas irresolubili
nexu vincientes negotia laborant, ut omnis quies litibus implicetur, et
nodosis quaestionibus de industria iudicia circumscribunt, quae, cum recte
procedunt, delubra sunt aequitatis, cum depravantur, foveae fallaces et
caecae; in quas si captus ceciderit quisquam, non nisi per multa exsiliet
lustra ad usque ipsas medullas exsuctus.
<milestone unit="par" n="14"/>Quartum atque postremum est genus impudens, pervicax et indoctum eorum, qui,
cum immature a litterariis eruperint ludis, per angulos civitatum discurrunt
mimiambos non causarum remediis congrua commentantes fores divitum deterendo
cenarum ciborumque aucupantes delicias exquisitas.
<milestone unit="par" n="15"/>Qui cum semel umbraticis lucris et inhiandae undique pecuniae sese
dediderint, litigare frustra quoslibet innocentes hortantur et ad defendendam
causam admissi, quod raro contingit, suscepti nomen et vim negotii sub ore
disceptatoris inter ipsos conflictuum articulos instruuntur circumlocutionibus
indigestis ita scatentes, ut in colluvione taeterrima audire existimes
ululabili clamore Thersiten.
<milestone unit="par" n="16"/>Cum autem ad
inopiam muniendarum venerint allegationum, ad effrenatam deflectunt
conviciandi licentiam; quo nomine ob assidua in personas honorabiles probra
diebus dictis aliquotiens sunt damnati.
E quibus ita sunt rudes nonnulli, ut
numquam se codices habuisse meminerint.
<milestone unit="par" n="17"/>Et si
in circulo doctorum auctoris veteris inciderit nomen, piscis aut edulii
peregrinum esse vocabulum arbitrantur, si vero advena quisquam inusitatum sibi
antea Marcianum verbo tenus quaesierit oratorem, omnes confestim Marcianos
appellari se fingunt.
<milestone unit="par" n="18"/>Nec iam fas ullum prae
oculis habent, sed tamquam avaritiae venumdati et usucapti nihil praeter
inseminatam petendi licentiam norunt.
Et si quem semel intra retia ceperint,
cassibus mille impedicant per morborum simulationem vicissim consulto
cessantes; utque pervulgati iuris proferatur lectio una, septem vendibiles
introitus praeparant dilationum examina longissima contexentes.
<milestone unit="par" n="19"/>Et cum nudatis litigatoribus dies cesserint et menses et
anni, tandem obtrita vetustate controversia intromissa ipsa capita splendoris
ingressa alia secum advocatorum simulacra inducunt.
Cumque intra cancellorum
venerint saepta et agi coeperint alicuius fortunae vel salus atque laborari
debeat, ut ab insonte gladius vel calamitosa detrimenta pellantur, corrugatis
hinc inde frontibus brachiisque histrionico gestu formatis, ut contionaria
Gracchi fistula post occipitium desit, consistitur altrinsecus diu tandemque
ex praemeditato colludio per eum, qui est in verba fidentior, suave quoddam
principium dicendi exoritur Cluentianae vel pro Ctesiphonte orationum aemula
ornamenta promittens et in eam conclusionem cunctis finem cupientibus desinit,
ut nondum se patroni post speciem litis triennium editam causentur instructos,
spatioque prorogati temporis impetrato quasi cum Antaeo vetere colluctati
perseveranter flagitant pulveris periculosi mercedes.
<milestone unit="par" n="20"/>Verum tamen haec cum ita sint, non desunt advocatis incommoda
plurima parum sustinenda recte victuro.
Namque sellulariis quaestibus inescati
inter se hostiliter dissident et rupta maledicendi ferocia, ut dictum est,
multos offendunt; quam tunc effutiunt, cum commissarum sibi causarum
infirmitatem orationibus validis convelare non possunt.
<milestone unit="par" n="21"/>Et iudices patiuntur interdum doctos ex Philistionis aut Aesopi
cavillationibus, quam ex Aristidis illius Iusti vel Catonis disciplina
productos; qui aere gravi mercati publicas potestates ut creditores molesti
opes cuiusque modi fortunae rimantes alienis gremiis excutiunt praedas.
<milestone unit="par" n="22"/>Ad ultimum id habet causidicina cum ceteris
metuendum et grave, quod hoc ingenitum est paene litigantibus cunctis, ut, cum
iurgia mille casibus cadant, accidentia secus in potestate esse existiment
patronorum et omnem certaminum exitum isdem soleant assignare et non vitiis
rerum aut iniquitati aliquotiens disceptantium, sed solis defensantibus
irascantur. 
Verum unde huc declinavimus, revertamur.
<lb/></p>
                    </div>
                    <div type="cap" n="5">
                     <p>
                      <milestone unit="par" n="1"/>Pubescente iam vere Valentinianus a Treveris
motus per nota itinera gradu celeri contendebat eique regiones adventanti,
quas petebat, legatio Sarmatarum offertur pedibusque eius prostrata orabat
pacifica prece, ut propitius veniret et lenis nullius diri facinoris
participes populares suos inventurus aut conscios.
<milestone unit="par" n="2"/>Quibus saepe eadem iterantibus hactenus perpensa deliberatione respondit,
haec in locis, ubi dicuntur admissa, quaerenda verissimis documentis et
vindicanda. 
Cumque exinde <placeName>Carnuntum</placeName> Illyriorum oppidum introisset, desertum
quidem nunc et squalens, sed ductori exercitus perquam opportunum, ubi fors
copiam dedisset aut ratio, e statione proxima reprimebat barbaricos appetitus.
<milestone unit="par" n="3"/>Et quamquam terrori cunctis erat, dum
sperabatur, ut acer et vehemens mox iudices damnari iussurus, quorum perfidia
vel secessione Pannoniarum nudatum est latus, cum illuc venisset, ita
intepuit, ut neque in Gabinii regis inquireret necem neque inusta rei publicae
vulnera, quo sinente vel agente segnius evenissent, curatius vestigaret eo
videlicet more, quo erat severus in gregariis corrigendis, remissior erga
maiores fortunas vel verbis asperioribus incessendas.
<milestone unit="par" n="4"/>Solum tamen incitato petebat odio Probum numquam, ex quo eum viderat,
minari desinens vel mitescens; cuius rei causae nec obscurae fuerunt nec
leves. 
Hic praefecturam praetorio tunc primitus nanctus eamque multis atque
utinam probabilibus modis in longum proferre gestiens, non, ut prosapiae suae
claritudo monebat, plus adulationi quam verecundiae dedit.
<milestone unit="par" n="5"/>Contemplatus enim propositum principis quaerendae undique
pecuniae vias absque iustorum iniustorumque discretione scrutantis errantem
non reducebat ad aequitatis tramitem, ut saepe moderatores fecere tranquilli,
sed ipse quoque flexibilem sequebatur atque transversum.
<milestone unit="par" n="6"/>Vncle graves obedientium casus.
Exitialia provisorum nomina titulorum
iuxta opulentas et tenues enervatas succidere fortunas argumentis aliis, post
validioribus aliis, usu laedendi repperiente longaevo.
Denique tributorum
onera vectigaliumque augmenta multiplicata optimatum quosdam ultimorum metu
exagitatos mutare compulit sedes et flagitantium ministrorum amaritudine
quidam expressi, cum non suppeteret, quod daretur, erant perpetui carcerum
inquilini; e quibus aliquos, cum vitae iam taederet et lucis, suspendiorum
exoptata remedia consumpserunt.
<milestone unit="par" n="7"/>Haec ita
illecebrosius atque inhumanius agi loquebatur quidem pertinax rumor;
Valentinianus vero tamquam auribus cera illitis ignorabat indifferenter quidem
lucrandi vel ex rebus minimis avidus idque tantum cogitans, quod offerebatur,
parsurus tamen fortasse <placeName>Pannoniis</placeName>, si haec ante ingemiscenda compendia
comperisset, quae nimium sero tali didicit casu.
<milestone unit="par" n="8"/>Ad provincialium residuorum exemplum etiam Epirotae acturos sibi gratias a
praefecto mittere compulsi legatos Iphiclen quendam philosophum, spectatum
robore pectoris hominem, adegere, non sponte propria, pergere ad id munus
implendum. 
<milestone unit="par" n="9"/>Qui cum imperatorem vidisset, agnitus
adventusque sui causam interrogatus Graece respondit atque ut philosophus
veritatis professor quaerente curatius principe, si hi, qui misere, ex animo
bene sentiunt de praefecto, "gementes" inquit "et inviti".
<milestone unit="par" n="10"/> Quo ille verbo tamquam telo perculsus, actus eius ut
                      sagax bestia rimabatur genuino percunctando sermone, quos noscitabat, ubinam
                      ille esset verbi gratia honore ante suos cellens et nomine vel ille dives aut
                      alius ordinis primus. Cumque disceret perisse aliquem laqueo, abisse alium
                      trans mare, conscivisse sibi alium mortem aut plumbo vita erepta exstinctum,
                      in immensum excanduit urente irarum nutrimenta tunc officiorum magistro Leone
                      – pro nefas! - ipso quoque praefecturam, ut e celsiore scopulo caderet,
                      affectante; quam si adeptus rexisset, prae his, quae erat ausurus,
                      administratio Probi ferebatur in caelum. <milestone unit="par" n="11"/>Agens 
itaque apud <placeName>Carnuntum</placeName> imperator per continuos tres menses aestivos arma
parabat et alimenta, si qua fors secundasset, pervasurus opportune Quados,
tumultus atrocis auctores; in quo oppido Faustinus, filius sororis Viventii
praefecti praetorio, notarius militans, Probo spectante negotium carnificis
manu peremptus est post tormenta vocatus in crimen, quod asinum occidisse
dicebatur ad usum artium secretarum, ut asserebant quidam urgentes, ut autem
aiebat ille ad imbecillitatem firmandam fluentium capillorum.
<milestone unit="par" n="12"/>Alio quoque in eum perniciose composito, quod petenti per
iocum cuidam Nigrino, ut eum notarium faceret, exclamavit ille hominem ridens:
"fac me imperatorem, si id volueris impetrare."
Hocque ludibrio inique
interpretato et Faustinus ipse et Nigrinus et alii sunt interfecti.
<milestone unit="par" n="13"/>Praemisso igitur Merobaude cum militari peditum manu,
quam regebat, ad vastandos cremandosque barbaricos pagos comite adiuncto
Sebastiano Valentinianus Aquincum propere castra commovit navigiisque ad
repentinum casum coniunctis et contabulato celeri studio ponte per partem
aliam transiit in Quados speculantes quidem ex diruptis montibus eius
adventum, quo plerique ancipites incertique accidentium cum suis caritatibus
secesserunt, sed stupore defixos, cum in regionibus suis contra, quam
opinabantur, augusta cernerent signa.
<milestone unit="par" n="14"/>Progressus ergo coacto gradu, in quantum res tulit, iugulataque aetate
promiscua, quam etiamtum palantem subitus occupavit excursus, et tectis
combustis redit cum incolumibus cunctis, quos duxerat secum, itidemque apud
Aquincum moratus autumno praecipiti per tractus conglaciari frigoribus
assuetos commoda quaerebat hiberna nullaque sedes idonea repperiri praeter
<placeName>Sabariam</placeName> poterat, quamvis eo invalidam tempore assiduisque malis afflictam.
<milestone unit="par" n="15"/>Vnde hoc, etiam si magni intererat, paulisper
sequestrato impigre motus peragrata fluminis ripa castrisque praesidio
competenti munitis atque castellis Brigetionem pervenit ibique diu compositum
ad quietem principis fatum sortem denuntiabat ei supremam prodigiis
ingerentibus multis.
<milestone unit="par" n="16"/>Namque diebus ante
paucissimis ruinas fortunarum indicantia celsarum arsere crinita sidera
cometarum, quorum originem supra docuimus.
Ante apud <placeName>Sirmium</placeName> repentino fragore
nubium fulmen excussum palatii et curiae partem incendit et fori et apud
<placeName>Savariam</placeName> eodem adhuc constituto bubo culminibus regii lavacri insidens
occentansque funebria nulla iacientium sagittas et lapides contemplabili
dextera cadere potuit, certatim licet ardenti studio petebatur.
<milestone unit="par" n="17"/>Item cum ab urbe praedicta tenderet ad procinctum, per
portam voluit, unde introiit, exire, ut omen colligeret, quod cito remeabit ad
<placeName>Gallias. </placeName>
Cumque locus aggestis ruderibus neglectus purgatur, lapsam forem
ferratam, quae exitum obseravit, multitudo removere non potuit viribus magnis
enisa et ille, ne frustra tereret diem, coactus per aliam egressus est portam.
<milestone unit="par" n="18"/>Nocteque, quam lux eruptura eum vita secuta
est, ut per quietem solet, videbat coniugem suam absentem sedere passis
capillis amictu squalenti contectam; quam aestimari dabatur Fortunam eius esse
cum taetro habitu iam discessuram.
<milestone unit="par" n="19"/>Progressus 
deinde matutinus contractiore vultu subtristis, cum eum oblatus non susciperet
equus anteriores pedes praeter morem erigens in sublime, innata feritate
concitus, ut erat immanis, dexteram stratoris militis iussit abscidi, quae eum
insilientem iumento fulserat consuete, perissetque cruciabiliter innocens
iuvenis, ni tribunus stabuli Cerealis dirum nefas cum sui periculo
distulisset. 
<lb/></p>
                    </div>
                    <div type="cap" n="6">
                     <p>
                      <milestone unit="par" n="1"/>Post haec Quadorum venere legati pacem cum
praeteritorum oblitteratione suppliciter obsecrantes, quam ut adipisci sine
obstaculo possent, et tirocinium et quaedam utilia rei Romanae pollicebantur.
<milestone unit="par" n="2"/>Quos quoniam suscipi placuit et redire
indutiis, quae poscebantur, indultis, quippe eos vexari diutius nec ciborum
inopia nec alienum tempus anni patiebantur, in consistorium Equitio suadente
sunt intromissi.
Cumque membris incurvatis starent metu debiles et
praestricti, docere iussi, quae ferebant, usitatas illas causationum species
iurandi fidem addendo firmabant, nihil ex communi mente procerum gentis
delictum asseverantes in nostros, sed per extimos quosdam latrones amnique
confines evenisse, quae inciviliter gesta sunt, etiam id quoque addendo ut
sufficiens ad facta purganda firmantes, quod munimentum exstrui coeptum nec
iuste nec opportune ad ferociam animos agrestes accendit.
<milestone unit="par" n="3"/>Ad haec imperator ira vehementi perculsus et inter exordia
respondendi tumidior increpabat verborum obiurgatorio sonu nationem omnem ut
beneficiorum immemorem et ingratam.
Paulatimque lenitus et ad molliora
propensior tamquam ictus e caelo vitalique via voceque simul obstructa
suffectus igneo lumine cernebatur et repente cohibito sanguine letali sudore
perfusus, ne laberetur spectantibus et vilibus, concursu ministrorum vitae
secretioris ad conclave ductus est intimum.
<milestone unit="par" n="4"/>Vbi 
locatus in lecto exiguas spiritus reliquias trahens nondum intellegendi minuto
vigore cunctos agnoscebat astantes, quos cubicularii, ne quis eum necatum
suspicaretur, celeritate maxima corrogarant.
Et quoniam viscerum flagrante
compage laxanda erat necessario vena, nullus inveniri potuit medicus hanc ob
causam, quod eos per varia sparserat curaturos militem pestilentiae morbo
temptatum. 
<milestone unit="par" n="5"/>Vnus tamen repertus venam eius iterum
saepiusque pungendo ne guttam quidem cruoris elicere potuit internis nimietate
calorum ambustis vel, ut quidam existimabant, arefactis ideo membris, quod
meatus aliqui, quos haemorrhoidas nunc appellamus, obserati sunt gelidis
frigoribus concrustati.
<milestone unit="par" n="6"/>Sensit immensa vi quadam
urgente morborum ultimae necessitatis adesse praescripta dicereque conatus
aliqua vel mandare, ut singultus ilia crebrius pulsans stridorque dentium et
brachiorum motus velut caestibus dimicantium indicabat, iam superatus
liventibusque maculis interfusus animam diu colluctatam efflavit aetatis
quinquagesimo anno et quinto, imperii minus centum dies secundo et decimo.
<lb/></p>
                    </div>
                    <div type="cap" n="7">
                     <p>
                      <milestone unit="par" n="1"/>Replicare nunc est opportunum, ut aliquotiens
fecimus, et ab ortu primigenio patris huiusce principis ad usque ipsius obitum
actus eius discurrere per epilogos breves nec vitiorum praetermisso discrimine
vel bonorum, quae potestatis amplitudo monstravit nudare solita semper
animorum interna.
<milestone unit="par" n="2"/>Natus apud <placeName>Cibalas</placeName>, <placeName>Pannoniae</placeName>
oppidum, Gratianus maior ignobili stirpe cognominatus est a pueritia prima
Funarius ea re, quod nondum adultus venalem circumferens funem quinque
militibus eum rapere studio magno conatis nequaquam cessit aemulatus
Crotoniaten Milonem, cui mala saepe cohaerenter laeva manu retinenti vel
dextra nulla umquam virium fortitudo abstraxit.
<milestone unit="par" n="3"/>Ob ergo validi corporis robur et peritiam militum more luctandi notior multis
post dignitatem protectoris atque tribuni comes praefuit rei castrensi per
Africam, unde furtorum suspicione contactus digressusque multo postea pari
potestate Britannicum rexit exercitum tandemque honeste sacramento solutus
revertit ad larem et agens procul a strepitu multatione bonorum afflictus est
a Constantio hoc nomine, quod civili flagrante discordia hospitio dicebatur
suscepisse Magnentium per agrum suum ad proposita festinantem.
<milestone unit="par" n="4"/>Cuius meritis Valentinianus ab ineunte adolescentia
commendabilis contextu suarum quoque suffragante virtutum indutibus
imperatoriae maiestatis apud <placeName>Nicaeam</placeName> ornatus in Augustum collegium fratrem
Valentem ascivit ut germanitate, ita concordia sibi iunctissimum, inter probra
medium et praecipua, quae loco docebimus competenti.
<milestone unit="par" n="5"/>Igitur Valentinianus post periculorum molestias plures, dum esset
privatus, emensas imperitare exorsus, ut arces prope flumina sitas et urbes
<supplied><gap/></supplied>et <placeName>Gallias</placeName> petit Alamannicis patentes excursibus
reviviscentibus erectius cognito principis Iuliani interitu, quem post
Constantem solum omnium formidabant.
<milestone unit="par" n="6"/>Ideo autem
etiam Valentinianus merito timebatur, quod auxit et exercitus valido
supplemento et utrubique <placeName>Rhenum</placeName> celsioribus castris munivit atque castellis,
ne latere usquam hostis ad nostra se proripiens possit.
<milestone unit="par" n="7"/>Vtque multa praetereamus, quae egit moderatoris auctoritate fundati
quaeque per se vel duces correxit industrios, post Gratianum filium in
societatem suae potestatis assumptum Vithicabium regem Alamannorum, Vadomario
genitum, adolescentem in flore primo genarum, nationes ad tumultus cientem et
bella, clam, quia non potuit aperte, confodit et Alamannis congressus prope
Solicinium locum, ubi insidiis paene perierat circumventus, ad exitium ultimum
delere potuit universos, ni paucos velox effugium tenebris amendasset.
<milestone unit="par" n="8"/>Inter haec tamen caute gesta iam conversos ad
metuendam rabiem Saxonas semper quolibet inexplorato ruentes delatosque tunc
ad 
<supplied><gap/></supplied>res tractus, quorum spoliis paene redierant
locupletes, malefido quidem, sed utili commento peremit praeda raptoribus vi
fractis excussa.
<milestone unit="par" n="9"/>Itidemque Britannos catervas
superfusorum hostium non ferentes spe meliorum assumpta in libertatem et
quietem restituit placidam nullo paene redire permisso grassatorum ad sua.
<milestone unit="par" n="10"/>Efficacia pari Valentinum quoque, <placeName>Pannonium</placeName>
exsulem, per has provincias molientem otium turbare commune, antequam negotium
effervescat, oppressit.
Africam deinde malo repentino perculsam discriminibus
magnis exemit, cum voraces militarium fastus ferre nequiens Firmus ad omnes
dissensionum motus perflabiles gentes Mauricas concitasset.
Similique 
fortitudine clades ingemiscendas Illyrici vindicasset, ni morte praeventus
reliquisset rem seriam imperfectam.
<milestone unit="par" n="11"/>Ac licet
opera praestabilium ducum haec, quae rettulimus, consummata sunt, tamen ipsum
quoque satis constat, ut erat expeditae mentis usuque castrensis negotii
diuturno firmatus, egisse complura.
Inter quae illud elucere clarius potuit,
si Macrianum regem ea tempestate terribilem vivum capere potuisset, ut
industria magna temptarat, postquam eum evasisse Burgundios, quos ipse
admoverat Alamannis, maerens didicisset et tristis.
<lb/></p>
                    </div>
                    <div type="cap" n="8">
                     <p>
                      <milestone unit="par" n="1"/>Haec super actibus principis brevi sunt textu
percursa. 
Nunc confisi, quod nec metu nec adulandi foeditate constricta
posteritas incorrupta praeteritorum solet esse spectatrix, summatim eius
numerabimus vitia post et praecipua narraturi.
<supplied><gap/></supplied><milestone unit="par" n="2"/>Assimulavit nonnumquam clementiae speciem, cum
esset in acerbitatem naturae calore propensior oblitus profecto, quod regenti
imperium omnia nimia velut praecipites scopuli sunt evitanda.
<milestone unit="par" n="3"/>Nec enim usquam repperitur miti coercitione contentus, sed
aliquotiens quaestiones multiplicari iussisse cruentas post interrogationes
funestas nonnullis ad usque discrimina vitae vexatis, et ita erat effusior ad
nocendum, ut nullum aliquando damnatorum capitis eriperet morte subscriptionis
elogio leni, cum id etiam principes interdum fecere saevissimi.
<milestone unit="par" n="4"/>Atquin potuit exempla multa contueri maiorum et imitari
peregrina atque interna humanitatis et pietatis, quas sapientes consanguineas
virtutum esse definiunt bonas.
E quibus haec sufficiet poni: Artaxerxes,
Persarum ille rex potentissimus, quem Macrochira membri unius longitudo
commemoravit, suppliciorum varietates, quas natio semper exercuit cruda,
lenitate genuina castigans tiaras ad vicem capitum quibusdam noxiis amputabat
et, ne secaret aures more regio pro delictis, ex galeris fila pendentia
praecidebat. 
Quae temperantia morum ita tolerabilem eum fecit et verecundum,
ut adnitentibus cunctis multos et mirabiles actus impleret Graecis
scriptoribus celebratos.
<milestone unit="par" n="5"/>Praenestino praetore,
qui bello quodam Samnitico properare iussus ad praesidium venerat segnius, ad
crimen diluendum exhibito Papinus Cursor ea tempestate dictator securem per
lictorem expediri homineque abiecta purgandi se fiducia stupefacto visum prope
fruticem iussit abscidi, hocque ioci genere castigatum cum eum absolveret, non
ideo contemptus bella diuturna patrum superavit et gravia solus ad resistendum
aptus Alexandro Magno, si calcasset <placeName>Italiam</placeName>, aestimatus.
<milestone unit="par" n="6"/>Haec forsitan Valentinianus ignorans minimeque reputans afflicti
solacium status semper esse lenitudinem principum poenas per ignes augebat et
gladios, quod ultimum in adversis rebus remedium pietas repperit animorum, ut
Isocratis memorat pulchritudo; cuius vox est perpetua docentis ignosci debere
interdum armis superato rectori iustum quid sit ignoranti.
<milestone unit="par" n="7"/>Vnde motum existimo Tullium praeclare pronuntiasse, cum
defenderet Oppium: "etenim multum posse ad salutem alterius honori multis,
parum potuisse ad exitium probro nemini umquam fuit".
<milestone unit="par" n="8"/>Aviditas plus habendi sine honesti pravique differentia et indagandi
quaestus varios per alienae vitae naufragia exundavit in hoc principe
flagrantius adolescens.
Quam quidam praetendentes imperatorem Aurelianum
purgare temptabant id affirmando, quod, ut ille post Gallienum et lamentabiles
rei publicae casus exinanito aerario torrentis ritu ferebatur in divites, ita
hic quoque post procinctus Parthici clades magnitudine indigens impensarum, ut
militi supplementa suppeterent et stipendium, crudelitati cupiditatem opes
nimias congerendi miscebat dissimulans scire, quod sunt aliqua, quae fieri non
oportet, etiam si licet, Themistoclis illius veteris dissimilis, qui, cum post
pugnam agminaque deleta Persarum licenter obambulans armillas aureas vidisset
humi proiectas et torquem, "tolle" inquit "haec" ad comitum quendam prope
astantem versus "quia Themistocles non es" quodlibet spernens in duce
magnanimo lucrum.
<supplied><gap/></supplied><milestone unit="par" n="9"/> Huius exempla continentiae similia plurima in
                      Romanis exuberant ducibus, quibus omissis, quoniam non sunt perfectae virtutis
                      indicia – nec enim aliena non rapere laudis est –, unum ex multis constans
                      innocentiae vulgi veteris specimen ponam. Cum proscriptorum locupletes domus
                      diripiendas Romanae plebei Marius dedisset et Cinna, ita vulgi rudes animi,
                      sed humana soliti respectare alienis laboribus pepercerunt, ut nullus egens
                      repperiretur aut infimus, qui de civili luctu fructum contrectare pateretur
                      sibi concessum. <milestone unit="par" n="10"/>Invidia praeter haec ante
dictus medullitus urebatur et sciens pleraque vitiorum imitari solere virtutes
memorabat assidue livorem severitatis rectae potestatis esse individuam
sociam. 
Vtque sunt dignitatum apices maximi licere sibi cuncta existimantes et
ad suspicandum contrarios exturbandosque meliores pronius inclinati, bene
vestitos oderat et eruditos et opulentos et nobiles et fortibus detrahebat, ut
solus videretur bonis artibus eminere, quo vitio exarsisse principem legimus
Hadrianum. 
<milestone unit="par" n="11"/>Arguebat hic idem princeps timidos
saepius maculosos tales appellans et sordidos et intra sortem humilem
amendandos, ad pavores irritos aliquotiens abiectius pallens et, quod nusquam
erat, ima mente formidans.
<milestone unit="par" n="12"/>Quo intellecto
magister officiorum Remigius, cum eum ex incidentibus ira fervere sentiret,
fieri motus quosdam barbaricos inter alia subserebat hocque ille audito, quia
timore mox frangebatur, ut Antoninus Pius erat serenus et clemens.
<milestone unit="par" n="13"/>Iudices numquam consulto malignos elegit, sed si semel
promotos agere didicisset immaniter, Lycurgos invenisse praedicabat et
<placeName>Cassios</placeName>, columina iustitiae prisca, scribensque hortabatur assidue, ut noxas
vel leves acerbius vindicarent.
<milestone unit="par" n="14"/>Nec afflictis,
si fors ingruisset inferior, erat ullum in principis benignitate perfugium,
quod semper ut agitato mari iactatis portus patuit exoptatus.
Finis enim iusti
imperii, ut sapientes docent, utilitas obedientium aestimatur et salus.
<lb/></p>
                    </div>
                    <div type="cap" n="9">
                     <p>
                      <milestone unit="par" n="1"/>Consentaneum est venire post haec ad eius actus
sequendos recte sentientibus et probandos: si reliqua temperasset, vixerat ut
Traianus et Marcus.
In provinciales admodum parcus, tributorum ubique molliens
sarcinas; oppidorum et limitum conditor tempestivus; militaris disciplinae
censor eximius in hoc tantum deerrans, quod, cum gregariorum etiam levia
puniret errata, potiorum ducum flagitia progredi sinebat in maius ad querellas
in eos motas aliquotiens obsurdescens.
Vnde Britannici strepitus et Africanae
clades et vastitas emersit Illyrici.
<milestone unit="par" n="2"/>Omni 
pudicitiae cultu domi castus et foris, nullo contagio conscientiae violatus
obscenae, nihil incestum; hancque ob causam tamquam retinaculis petulantiam
frenarat aulae regalis, quod custodire facile potuit necessitudinibus suis
nihil indulgens, quas aut in otio reprimebat aut mediocriter honoravit absque
fratre, quem temporis compulsus angustiis in amplitudinis suae societatem
assumpsit. 
<milestone unit="par" n="3"/>Scrupulosus in deferendis
potestatibus celsis nec imperante eo provinciam nummularius rexit aut
administratio venumdata, nisi inter initia ut solent occupationis spe vel
<unclear/>impuniae quaedam sceleste committi.
<milestone unit="par" n="4"/>Ad inferenda propulsandaque bella sollertissimus cautus, aestu Martii pulveris
induratus, boni pravique suasor et dissuasor admodum prudens, militaris rei
ordinum scrutantissimus, scribens decore venusteque pingens et fingens et
novorum inventor armorum; memoria sermoneque incitato quidem, sed raro
facundiae proximo vigens, amator munditiarum laetusque non profusis epulis,
sed excultis.
<milestone unit="par" n="5"/>Postremo hoc moderamine
principatus inclaruit, quod inter religionum diversitates medius stetit nec
quemquam inquietavit neque, ut hoc coleretur, imperavit aut illud; nec
interdictis minacibus subiectorum cervicem ad id, quod ipse voluit,
inclinabat, sed intemeratas reliquit has partes, ut repperit.
<milestone unit="par" n="6"/>Corpus eius lacertosum et validum, capilli fulgor
colorisque nitor, cum oculis caesiis, semper obliquum intuentis et torvum,
atque pulchritudo staturae liniamentorumque recta compago maiestatis regiae
decus implebat.
<lb/></p>
                    </div>
                    <div type="cap" n="10">
                     <p>
                      <milestone unit="par" n="1"/>Post conclamata imperatoris suprema corpusque
curatum ad sepulturam, ut missum <placeName>Constantinopolim</placeName> inter divorum reliquias
humaretur, suspenso instante procinctu anceps rei timebatur eventus cohortibus
Gallicanis, quae non semper dicatae legitimorum principum fidei velut
imperiorum arbitrae ausurae novum quoddam in tempore sperabantur hoc
temptandae novitati spes acuente, quod gestorum ignarus etiamtum Gratianus
agebat tum apud Treveros, ubi profecturus eum morari disposuerat pater.
<milestone unit="par" n="2"/>Cum negotium in his esset angustiis et tamquam
in eadem navi futuri periculorum, si accidissent, participes omnes eadem
formidarent, sedit summatum consilio avulso ponte, quem compaginarat ante
necessitas invadens terras hostiles, ut superstitis Valentiniani mandato
Merobaudes protinus acciretur.
<milestone unit="par" n="3"/>Hocque ille ut
erat sollertis ingenii, quod evenerat, ratus aut forte doctus ab eo, per quem
vocabatur, rupturum concordiae iura Gallicanum militem suspicatus missam ad se
tesseram finxit redeundi cum eo ad observandas <placeName>Rheni</placeName> ripas quasi furore
barbarico crudescente; utque erat secrete mandatum, Sebastianum principis
adhuc ignorantem excessum longius amendavit, quietum quidem virum et placidum,
sed militari favore sublatum, ideo maxime tunc cavendum.
<milestone unit="par" n="4"/>Reverso itaque Merobaude altiore cura prospectum expedito consilio,
Valentinianus puer defuncti filius tum quadrimus vocaretur in imperium
cooptandus centesimo lapide disparatus degensque cum Iustina matre in villa,
quam <placeName>Murocinctam</placeName> appellant.
<milestone unit="par" n="5"/>Hocque concinenti
omnium sententia confirmato Cerialis, avunculus eius, ocius missus eundem
puerum lectica inpositum duxit in castra sextoque die post parentis obitum
imperator legitime declaratus Augustus nuncupatur more sollemni.
<milestone unit="par" n="6"/>Et licet, cum haec agerentur, Gratianum indigne laturum
existimantes absque sui permisso principem alium institutum, post tamen
sollicitudine discussa vixere securius, quod ille, ut erat benivolus et pius,
consanguineum pietate nimia dilexit et educavit.
<lb/></p>
                    </div>
                    </div>
                    <div type="lib" n="XXXI">
                     <head>MARCELLINI HISTORIAE LIBER XXXI </head>
                     <div type="cap" n="1">
                      <p>
                       <milestone unit="par" n="1"/>Inter haec Fortunae volucris rota adversa
prosperis semper alternans Bellonam Furiis in societatem ascitis armabat
maestosque transtulit ad orientem eventus, quos adventare praesagiorum fides
clara monebat et portentorum.
<milestone unit="par" n="2"/>Post multa enim,
quae vates auguresque praedixere veridice, resultabant canes ululantibus
lupis et querulum quoddam nocturnae volucres tinniebant et flebile et
squalidi solis exortus hebetabant matutinos diei candores et <placeName>Antiochiae</placeName> per
rixas tumultusque vulgares id in consuetudinem venerat, ut, quisque vim se
pati existimaret, "vivus ardeat Valens" licentius clamitaret, vocesque
praeconum audiebantur assidue mandantium congeri ligna ad Valentini lavacri
succensionem studio ipsius principis conditi.
<milestone unit="par" n="3"/>Quae hunc illi impendere exitum vitae modo non aperte loquendo monstrabant.
Super his larvale simulacrum <placeName>Armeniae</placeName> regis et miserabiles umbrae paulo ante
in negotio Theodori caesorum per quietem stridendo carmina quaedam neniarum
horrenda multos diris terroribus agitabant.
<milestone unit="par" n="4"/>Vaccula gurgulione consecto exanimis visa est iacens, cuius mors publicorum
funerum aerumnas indicabat amplas et pervulgatas.
Denique cum Calchedonos
subverterentur veteres muri, ut apud <placeName>Constantinopolim</placeName> aedificaretur lavacrum,
ordine resoluto saxorum in quadrato lapide, qui structura latebat in media,
hi Graeci versus incisi reperti sunt futura plene pandentes:
<foreign
                        xml:lang="grc">ἀλλ´ὁπόταν νύμφαι δροσεραὶ κατὰ ἄστυ χορείῃ τερπόμεναι
                        στρωφῶνται ἐυστεφέας κατ´ἀγυιάς, καὶ τεῖχος λουτροῖο πολύστονον ἔσσεται
                        ἄλκαρ, δὴ τότε μυρία φῦλα πολυσπερέων ἀνθρώπων Ἴστρου καλλιρόοιο πόρον
                        περάοντα σὺν αἰχμῇ καὶ Σκυθικὴν ὀλέσει χώρην καὶ Μυσίδα γαίην, Παιονίης
                        δ´ἐπιβάντα σὺν ἐλπίσι μαινομένῃσιν αὐτοῦ καὶ βιότοιο τέλος καὶ δῆριν ἐφέξει. </foreign>
<lb/></p>
                     </div>
                     <div type="cap" n="2">
                      <p>
                       <milestone unit="par" n="1"/>Totius autem sementem exitii et cladum originem
diversarum, quas Martius furor incendio insolito miscendo cuncta concivit,
hanc comperimus causam.
Hunorum gens monumentis veteribus leviter nota ultra
paludes Maeoticas glacialem oceanum accolens omnem modum feritatis excedit.
<milestone unit="par" n="2"/>Vbi quoniam ab ipsis nascendi primitiis
infantum ferro sulcantur altius genae, ut pilorum vigor tempestivus emergens
corrugatis cicatricibus hebetetur, senescunt imberbes absque ulla venustate,
spadonibus similes, compactis omnes firmisque membris et opimis cervicibus,
prodigiose deformes et pandi, ut bipedes existimes bestias vel quales in
commarginandis pontibus effigiati stipites dolantur incompte.
<milestone unit="par" n="3"/>In hominum autem figura licet insuavi ita victu sunt
asperi, ut neque ignis neque saporatis indigeant cibi, sed radicibus herbarum
agrestium et semicruda cuiusvis pecoris carne vescantur, quam inter femora
sua equorumque terga subsertam fotu calefaciunt brevi.
<milestone unit="par" n="4"/>Aedificiis nullis umquam tecti, sed haec velut ab usu communi
discreta sepulchra declinant.
Nec enim apud eos vel harundine fastigatum
repperiri tugurium potest, sed vagi montes peragrantes et silvas pruinas,
famem sitimque perferre ab incunabulis assuescunt.
Peregre tecta nisi
adigente maxima necessitate non subeunt; nec enim se tutos existimant esse
sub tectis.
<milestone unit="par" n="5"/>Indumentis operiuntur linteis vel
ex pellibus silvestrium murum consarcinatis nec alia illis domestica vestis
est, alia forensis, sed semel obsoleti coloris tunica collo inserta non ante
deponitur aut mutatur, quam diuturna carie in pannulos diffluxerit
defrustata. 
<milestone unit="par" n="6"/>Galeris incurvis capita tegunt
hirsuta crura coriis muniendis haedinis eorumque calcei formulis nullis
aptati vetant incedere gressibus liberis.
Qua causa ad pedestres parum
accommodati sunt pugnas, verum equis prope affixi duris quidem, sed
deformibus et muliebriter isdem nonnumquam insidentes funguntur muneribus
consuetis. 
Ex ipsis quivis in hac natione pernox et perdius emit et vendit
cibumque sumit et potum et inclinatus cervici angustae iumenti in altum
soporem ad usque varietatem effunditur somniorum.
<milestone unit="par" n="7"/>Et deliberatione super rebus proposita seriis hoc habitu omnes in commune
consultant. 
Aguntur autem nulla severitate regali, sed tumultuario primatum
ductu contenti perrumpunt, quidquid inciderit.
<milestone unit="par" n="8"/>Et pugnant nonnumquam lacessitis, sed ineuntes proelia cuneatim variis
vocibus sonantibus torvum.
Vtque ad pernicitatem sunt leves et repentini, ita
subito de industria dispersi rarescunt et incomposita acie.
Cum caede vasta
discurrunt, nec invadentes vallum nec castra inimica pilantes prae nimia
rapiditate cernuntur.
<milestone unit="par" n="9"/>Eoque omnium acerrimos
facile dixeris bellatores, quod procul missilibus telis acutis ossibus pro
spiculorum acumine arte mira coagmentatis et distinctis
<supplied><gap/></supplied>, comminus ferro sine sui respectu confligunt
hostesque, dum mucronum noxias observant, contortis laciniis illigant, ut
laqueatis resistentium membris equitandi vel gradiendi adimant facultatem.
<milestone unit="par" n="10"/>Nemo apud eos arat nec stivam aliquando
contingit. 
Omnes enim sine sedibus fixis absque lare vel lege aut ritu
stabili dispalantur semper fugientium similes cum carpentis, in quibus
habitant; ubi coniuges taetra illis vestimenta contexunt et coeunt cum
maritis et pariunt et ad usque pubertatem nutriunt pueros.
Nullusque apud eos
interrogatus respondere, unde oritur, potest alibi conceptus natusque procul
et longius educatus.
<milestone unit="par" n="11"/>Per indutias infidi
inconstantes, ad omnem auram incidentis spei novae perquam mobiles, totum
furori incitatissimo tribuentes.
Inconsultorum animalium ritu, quid honestum
inhonestumve sit, penitus ignorantes, flexiloqui et obscuri, nullius
religionis vel superstitionis reverentia aliquando districti, auri cupidine
immensa flagrantes, adeo permutabiles et irasci faciles, ut eodem aliquotiens
die a sociis nullo irritante saepe desciscant itidemque propitientur nemine
leniente. 
<milestone unit="par" n="12"/>Hoc expeditum indomitumque hominum
genus externa praedandi aviditate flagrans immani per rapinas finitimorum
grassatum et caedes ad usque Halanos pervenit, veteres Massagetas, qui unde
sint vel quas incolant terras, quoniam huc res prolapsa est, consentaneum est
demonstrare geographica perplexitate monstrata, quae diu multa luda
<supplied><gap/></supplied>et varia, tandem repperit veritatis interna
<supplied><gap/></supplied><milestone unit="par" n="13"/>Abundans aquarum Hister advenarum magnitudine
fluenti Sauromatas praetermeat ad usque amnem <placeName>Tanaim</placeName> pertinentes, qui Asiam
terminat ab <placeName>Europa</placeName>.
Hoc transito in immensum extentas <placeName>Scythiae</placeName> solitudines
Halani inhabitant ex montium appellatione cognominati paulatimque nationes
conterminas crebritate victoriarum attritas ad gentilitatem sui vocabuli
traxerunt ut Persae.
<milestone unit="par" n="14"/>Inter hos Nervi
mediterranea incolunt loca, vicini verticibus celsis, quos praeruptos geluque
torpentes aquilones adstringunt.
Post quos Vidini sunt et Geloni, perquam
feri, qui detractis peremptorum hostium cutibus indumenta sibi equisque
tegmina conficiunt bellatoriis.
Gelonis Agathyrsi collimitant, interstincti
colore caeruleo corpora simul et crines et humiles quidem minutis atque
raris, nobiles vero latius fucatis et densioribus notis.
<milestone unit="par" n="15"/>Post hos Melanchlaenas et Anthropophagos palari
accepimus per diversa humanis corporibus victitantes, quibus ob haec alimenta
nefanda desertis finitimi omnes longa petiere terrarum.
Ideoque plaga omnis
orienti aestivo obiecta, usque dum venitur ad <placeName>Seras</placeName>, inhabitabilis mansit.
<milestone unit="par" n="16"/>Parte alia prope Amazonum sedes Halani sunt
orienti acclines, diffusi per populosas gentes et amplas, Asiaticos vergentes
in tractus, quas dilatari ad usque Gangen accepi, fluvium intersecantem
terras Indorum mareque inundantem australe.
<milestone unit="par" n="17"/>Hi 
bipertiti per utramque mundi plagam Halani, quorum gentes varias nunc
recensere non refert, licet dirempti spatiis longis per pagos ut Nomades
vagantur immensos, aevi tamen progressu ad unum concessere vocabulum et
summatim omnes Halani cognominantur ob mores et modum efferatum vivendi
eandemque armaturam.
<milestone unit="par" n="18"/>Nec enim ulla sunt illis
vel tuguria aut versandi vomeris cura, sed carne et copia victitant lactis
plaustris supersidentes, quae operimentis curvatis corticum per solitudines
conferunt sine fine distentas.
Cumque ad graminea venerint, in orbiculatam
figuram locatis sarracis ferino ritu vescuntur absumptisque pabulis velut
carpentis civitates impositas vehunt maresque supra cum feminis coeunt et
nascuntur in his et educuntur infantes et habitacula sunt haec illis perpetua
et, quocumque ierint, illic genuinum existimant larem.
<milestone unit="par" n="19"/>Armenta prae se agentes cum gregibus pascunt maximeque equini
pecoris est eis sollicitior cura.
Ibi campi semper herbescunt intersitis
pomiferis locis atque ideo transeuntes quolibet nec alimentis nec pabulis
indigent, quod efficit umectum solum et crebri fluminum praetermeantium
cursus. 
<milestone unit="par" n="20"/>Omnis igitur aetas et sexus imbellis
circa vehicula ipsa versatur, muniisque distringitur mollibus.
Iuventus vero
equitandi usu a prima pueritia coalescens incedere pedibus existimat vile et
omnes multiplici disciplina prudentes sunt bellatores.
Vnde etiam Persae, qui
sunt originitus Scythae, pugnandi sunt peritissimi.
<milestone unit="par" n="21"/>Proceri autem Halani paene sunt omnes et pulchri, crinibus
mediocriter flavis, oculorum temperata torvitate terribiles, et armorum
levitate veloces Hunisque per omnia suppares, verum victu mitiores et cultu,
latrocinando et venando ad usque Maeotica stagna et Cimmerium <placeName>Bosporum</placeName>
itidemque <placeName>Armenios</placeName> discurrentes et <placeName>Mediam</placeName>.
<milestone unit="par" n="22"/>Vtque hominibus quietis et placidis otium est voluptabile, ita illos pericula
iuvant et bella.
Iudicatur ibi beatus, qui in proelio profuderit animam,
senescentes enim et fortuitis mortibus mundo digressos ut degeneres et
ignavos conviciis atrocibus insectantur nec quidquam est, quod elatius
iactent, quam homine quolibet occiso proque exuviis gloriosis interfectorum
avulsis capitibus detractas pelles pro phaleris iumentis accommodant
bellatoriis. 
<milestone unit="par" n="23"/>Nec templum apud eos visitur aut
delubrum, ne tugurium quidem culmo tectum cerni usquam potest, sed gladius
barbarico ritu humi figitur nudus eumque ut Martem regionum, quas
circumcircant, praesulem verecundius colunt.
<milestone unit="par" n="24"/>Futura miro praesagiunt modo.
Nam rectiores virgas vimineas colligentes
easque cum incantamentis quibusdam secretis praestituto tempore discernentes
aperte, quid portenditur, norunt.
<milestone unit="par" n="25"/>Servitus 
quid sit ignorant omnes generoso semine procreati iudicesque etiam nunc
eligunt diuturno bellandi usu spectatos.
Sed ad reliqua textus propositi
revertamur. 
<lb/></p>
                     </div>
                     <div type="cap" n="3">
                      <p>
                       <milestone unit="par" n="1"/>Igitur Huni pervasis Halanorum regionibus, quos
Greuthungis confines Tanaitas consuetudo nominavit, interfectisque multis et
spoliatis reliquos sibi concordandi fide pacta iunxerunt eisque adhibitis
confidentius Ermenrichi late patentes et uberes pagos repentino impetu
perruperunt, bellicosissimi regis et per multa variaque fortiter facta
vicinis nationibus formidati.
<milestone unit="par" n="2"/>Qui vi subitae
procellae perculsus, quamvis manere fundatus et stabilis diu conatus est,
impendentium tamen diritatem augente vulgatius fama magnorum discriminum
metum voluntaria morte sedavit.
<milestone unit="par" n="3"/>Cuius post
obitum rex Vithimiris creatus restitit aliquantisper Halanis, Hunis aliis
fretus, quos mercede sociaverat partibus suis.
Verum post multas, quas
pertulit, clades animam effudit in proelio vi superatus armorum.
Cuius parvi
filii Viderichi nomine curam susceptam Alatheus tuebatur et Safrax, duces
exerciti et firmitate pectorum noti, qui, cum tempore arto praeventi
abiecissent fiduciam repugnandi, cautius discedentes ad amnem Danastrum
pervenerunt inter <placeName>Histrum</placeName> et Borysthenen per camporum ampla spatia
diffluentem. 
<milestone unit="par" n="4"/>Haec ita praeter spem accidisse
doctus Athanarichus, Theruingorum iudex, in quem, ut ante relatum est, ob
auxilia missa Procopio dudum Valens commoverat signa, stare gradu fixo
temptabat surrecturus in vires, si ipse quoque lacesseretur ut ceteri.
<milestone unit="par" n="5"/>Castris denique prope Danastri margines a
Greuthungorum vallo longius opportune metatis Munderichum ducem postea
limitis per <placeName>Arabiam</placeName> cum Lagarimano et optimatibus aliis ad usque vicensimum
lapidem misit hostium speculaturos adventum ipse aciem nullo turbante interim
struens. 
<milestone unit="par" n="6"/>Verum longe aliter, quam rebatur,
evenit. 
Huni enim, ut sunt in coniectura sagaces, multitudinem esse longius
aliquam suspicati praetermissis, quos viderant, in quietem tamquam nullo
obstante compositis rumpente noctis tenebras luna vado fluminis penetrato id,
quod erat potissimum, elegerunt et veriti, ne praecursorius index procul
agentes absterreat, Athanaricum ipsum ictu petivere veloci.
<milestone unit="par" n="7"/>Eumque stupentem ad impetum primum amissis quibusdam
suorum coegerunt ad effugia properare montium praeruptorum.
Qua rei novitate
maioreque venturi pavore constrictus a superciliis <placeName>Gerasi</placeName> fluminis ad usque
<placeName>Danubium</placeName> Taifalorum terras praestringens muros altius erigebat, hac lorica
diligentia celeri consummata in tuto locandam securitatem suam existimans et
salutem. 
<milestone unit="par" n="8"/>Dumque efficax opera suscitatur, Huni
passibus eum citis urgebant et iam oppresserant adventantes, ni gravati
praedarum onere destitissent.
Fama tamen late serpente per Gothorum reliquas
gentes, quod inusitatum antehac hominum genus modo nierum ut turbo montibus
celsis ex abdito sinu coortum apposita quaeque convellit corrumpit, populi
pars maior, quae Athanaricum attenuata necessariorum penuria deserverat,
quaeritabat domicilium remotum ab omni notitia barbarorum diuque deliberans,
quas eligeret sedes, cogitavit <placeName>Thraciae</placeName> receptaculum gemina ratione sibi
conveniens, quod et caespitis est feracissimi et amplitudine fluentorum
<placeName>Histri</placeName> distinguitur ab arvis patentibus iam peregrini fulminibus Martis.
Hocque idem residui velut mente cogitavere communi.
<lb/></p>
                     </div>
                     <div type="cap" n="4">
                      <p>
                       <milestone unit="par" n="1"/>Itaque duce Alavivo ripas occupavere <placeName>Danubii</placeName>
missisque oratoribus ad Valentem suscipi se humili prece poscebant et quiete
victuros se pollicentes et daturos, si res flagitasset, auxilia.
<milestone unit="par" n="2"/>Dum aguntur haec in externis, novos maioresque solitis
casus versare gentes arctoas rumores terribiles diffuderunt: per omne,
quidquid ad Pontum a Marcomannis praetenditur Quadis, multitudinem barbaram
abditarum nationum vi subita sedibus pulsam circa flumen <placeName>Histrum</placeName> vagari cum
caritatibus suis disseminantes.
<milestone unit="par" n="3"/>Quae res
aspernanter a nostris inter initia ipsa accepta est hanc ob causam, quod
illis tractibus non nisi peracta aut sopita audiri procul agentibus
consueverant bella.
<milestone unit="par" n="4"/>Verum pubescente fide
gestorum, cui robur adventus gentilium addiderat legatorum precibus et
obtestatione petentium citra flumen suscipi plebem extorrem, negotium
laetitiae fuit potiusquam timori eruditis adulatoribus in maius fortunam
principis extollentibus, quae ex ultimis terris tot tirocinia trahens ei nec
opinanti offerret, ut collatis in unum suis et alienigenis viribus invictum
haberet exercitum et pro militari supplemento, quod provinciatim annuum
pendebatur, thesauris accederet auri cumulus magnus.
Hacque spe mittuntur
diversi, qui cum vehiculis plebem transferant truculentam.
<milestone unit="par" n="5"/>Et navabatur opera diligens, ne qui Romanam rem eversurus
relinqueretur vel quassatus morbo letali.
Proinde permissu imperatoris
transeundi <placeName>Danubium</placeName> copiam colendique adepti <placeName>Thraciae</placeName> partes transfretabantur
in dies et noctes navibus ratibusque et cavatis arborum alveis agminatim
impositi atque per amnem longe omnium difficillimum imbriumque crebritate
tunc auctum ob densitatem nimiam contra ictus aquarum nitentes quidam et
natare conati hausti sunt plures.
Ita turbido instantium studio orbis Romani
pernicies ducebatur.
<milestone unit="par" n="6"/>Illud sane neque obscurum
est neque incertum infaustos transvehendi barbaram plebem ministros numerum
eius comprehendere calculo saepe temptantes conquievisse frustratos, "quem
qui scire velit" ut eminentissimus memorat vates, "Libyci velit aequoris idem
discere quam multae zephyro truduntur harenae."
Resipiscant tandem memoriae
veteres Medicas acies ductantes ad Graeciam.
<milestone unit="par" n="7"/>Quae, dum Hellespontiacos pontes et discidio quodam fabrili mare sub imo
Athonis pede quaesitum exponunt et turmatim apud <placeName>Doriscum</placeName> exercitus
recensetos, concordante omni posteritate ut fabulosae sunt lectae.
<milestone unit="par" n="8"/>Nam postquam innumerae gentium multitudines per
provincias circumfusae pandentesque se in spatia ampla camporum regiones
omnes et cuncta opplevere montium iuga, fides quoque vetustatis recenti
documento firmata est.
Et primus cum Alavivo suscipitur Fritigernus, quibus
et alimenta pro tempore et subigendos agros tribui statuerat imperator.
<milestone unit="par" n="9"/>Per id tempus nostri limitis reseratis
obicibus atque ut Aetnaeas favillas armatorum agmina diffundente barbaria,
cum difficiles necessitatum articuli correctores rei militaris poscerent
aliquos claritudine gestarum rerum notissimos, quasi laevo quodam numine
deligente in unum quaesiti potestatibus praefuere castrensibus homines
maculosi, quibus Lupicinus antistabat et Maximus, alter per <placeName>Thracias</placeName> comes,
dux alter exitiosus, ambo aemulae temeritatis.
<milestone unit="par" n="10"/>Quorum insidiatrix aviditas materia malorum omnium fuit.
Nam, ut alia
omittamus, quae memorati vel certe sinentibus isdem alii perditis rationibus
in commeantes peregrinos adhuc innoxios deliquerunt, illud dicetur, quod nec
apud sui periculi iudices absolvere ulla poterat venia triste et inauditum.
<milestone unit="par" n="11"/>Cum traducti barbari victus inopia
vexarentur, turpe commercium duces invisissimi cogitarunt et, quantos undique
insatiabilitas colligere potuit canes, pro singulis dederant mancipiis, inter
quae quidam ducti sunt optimatum.
<milestone unit="par" n="12"/>Per hos dies
interea etiam Videricus Greuthungorum rex cum Alatheo et Safrace, quorum
arbitrio regebatur, itemque Farnobio propinquans <placeName>Histri</placeName> marginibus, ut simili
susciperetur humanitate, obsecravit imperatorem legatis propere missis.
<milestone unit="par" n="13"/>Quibus, ut communi rei conducere videbatur,
repudiatis et, quid capesserent, anxiis Athanarichus paria pertimescens
abscessit, memor Valentem dudum, cum foederaretur concordia, despexisse
affirmantem se religione devinctum, ne calcaret solum aliquando Romanum,
hacque causatione principem firmare pacem in medio flumine coegisse.
Quam 
simultatem veritus ut adhuc durantem ad Caucalandensem locum altitudine
silvarum inaccessum et montium cum suis omnibus declinavit Sarmatis inde
extrusis. 
<lb/></p>
                     </div>
                     <div type="cap" n="5">
                      <p>
                       <milestone unit="par" n="1"/>At vero Theruingi iam dudum transire permissi
prope ripas etiam tum vagabantur duplici impedimento astricti, quod ducum
dissimulatione perniciosa nec victui congruis sunt adiuti et tenebantur
consulto nefandis nundinandi commerciis.
<milestone unit="par" n="2"/>Quo 
intellecto ad perfidiam instantium malorum subsidium verti mussabant et
Lupicinus, ne iam deficerent, pertimescens eos admotis militibus adigebat
ocius proficisci.
<milestone unit="par" n="3"/>Id tempus opportunum nancti
Greuthungi, cum alibi militibus occupatis navigia ultro citroque discurrere
solita transgressum eorum prohibentia quiescere perspexissent, ratibus
transiere male contextis castraque a Fritigerno locavere longissime.
<milestone unit="par" n="4"/>At ille genuina praevidendi sollertia venturos
muniens casus, ut et imperiis oboediret et regibus validis iungeretur,
incendens segnius <placeName>Marcianopolim</placeName> tarde pervenit itineribus lentis.
Vbi aliud
accessit atrocius, quod arsuras in commune exitium faces furiales accendit.
<milestone unit="par" n="5"/>Alavivo et Fritigerno ad convivium corrogatis
Lupicinus ab oppidi moenibus barbaram plebem opposito milite procul arcebat
introire ad comparanda victui necessaria ut dicioni nostrae obnoxiam et
concordem per preces assidue postulantem ortisque maioribus iurgiis inter
habitatores et vetitos ad usque necessitatem pugnandi est ventum.
Efferatique 
acrius barbari, cum necessitudines hostiliter rapi sentirent, spoliarunt
interfectam manum militum magnam.
<milestone unit="par" n="6"/>Quae 
accidisse idem Lupicinus latenti nuntio doctus, dum in nepotali mensa
ludicris concrepantibus diu discumbens vino marcebat et somno, futuri
coniciens exitum satellites omnes, qui pro praetorio honoris et tutelae causa
duces praestolabantur, occidit.
<milestone unit="par" n="7"/>Hocque populus,
qui muros obsidebat, dolenter accepto ad vindictam detentorum regum, ut
opinabatur, paulatim augescens multa minabatur et saeva.
Vtque erat
Fritigernus expediti consilii, veritus, ne teneretur obsidis vice cum
ceteris, exclamavit graviore pugnandum exitio, ni ipse ad leniendum vulgus
sineretur exire cum sociis, quod arbitratum humanitatis specie ductores suos
occisos in tumultum exarsit.
Hocque impetrato egressi omnes exceptique cum
plausu et gaudiis ascensis equis volarunt moturi incitamenta diversa
bellorum. 
<milestone unit="par" n="8"/>Haec ubi fama, rumorum nutrix
maligna, dispersit, urebatur dimicandi studio Theruingorum natio omnis et
inter metuenda multa periculorumque praevia maximorum vexillis de more
sublatis auditisque triste sonantibus classicis iam turmae praedatoriae
concursabant pilando villas et incendendo vastisque cladibus, quidquid
inveniri poterat, permiscentes.
<milestone unit="par" n="9"/>Adversus quos
Lupicinus properatione tumultuaria coactis militibus temere magis quam
consulte progressus in nono ab urbe miliario stetit paratus ad decernendum.
Barbarique hoc contemplato globos irrupere nostrorum incauti et parmas
oppositis corporibus illidendo obvios hastis perforabant et gladiis furoreque
urgente cruento et tribuni et pleraque pars armatorum periere signis ereptis
praeter ducem infaustum, qui ad id solum intentus, ut confligentibus aliis
proriperet ipse semet in fugam, urbem cursu concito petit.
Post quae hostes
armis induti Romanis nullo vetante per varia grassabantur.
<milestone unit="par" n="10"/>Et quoniam ad has partes post multiplices ventum est
actus, id lecturos, si qui erunt umquam, obtestamur, ne quis a nobis
scrupulose gesta vel numerum exigat peremptorum, qui comprehendi nullo genere
potuit. 
Sufficiet enim veritate nullo velata mendacio ipsas rerum digerere
summitates, cum explicandae rerum memoriae ubique debeatur integritas fida.
<milestone unit="par" n="11"/>Negant antiquitatum ignari tantis malorum
tenebris offusam aliquando fuisse rem publicam, sed falluntur malorum
recentium stupore confixi.
Namque si superiores vel recens praeteritae
revolvantur aetates, tales tamque tristes rerum motus saepe contigisse
monstrabunt. 
<milestone unit="par" n="12"/>Inundarunt <placeName>Italiam</placeName> ex abditis
oceani partibus Teutones repente cum Cimbris, sed post inflictas rei Romanae
clades immensas ultimis proeliis per duces amplissimos superati, quid
potestas Martia adhibita prudentiae valet, radicitus exstirpati discriminibus
didicere supremis.
<milestone unit="par" n="13"/>Marco itidem moderante
imperium unum spirando vesania gentium dissonarum post bellorum fragores
immensos, post aerumnas urbium captarum et direptarum et poenas sumptas pro
rectoris interitu partes eorum exiguas reliquisset intactas.
<milestone unit="par" n="14"/>Verum mox post calamitosa dispendia res in integrum sunt
restitutae hac gratia, quod nondum solutioris vitae mollitie sobria vetustas
infecta nec ambitiosis mensis nec flagitiosis quaestibus inhiabat, sed
unanimanti ardore summi et infimi inter se congruentes ad speciosam pro re
publica mortem tamquam ad portum aliquem tranquillum properabant et placidum.
<milestone unit="par" n="15"/>Duobus navium milibus perrupto <placeName>Bosporo</placeName> et
litoribus Propontidis Scythicarum gentium catervae transgressae ediderunt
quidem acerbas terra marique strages, sed amissa suorum parte maxima
reverterunt. 
<milestone unit="par" n="16"/>Ceciderunt dimicando cum barbaris
imperatores Decii pater et filius.
Obsessae Pamphyliae civitates, insulae
populatae complures, inflammata Macedonia omnis, diu multitudo Thessalonicam
circumsedit itidemque <placeName>Cyzicum</placeName>.
<placeName>Anchialos</placeName> capta et tempore eodem <placeName>Nicopolis</placeName>,
quam indicium victoriae contra Dacos Traianus condidit imperator.
<milestone unit="par" n="17"/>Post clades acceptas illatasque multas et saevas excisa
est <placeName>Philippopolis</placeName> centum hominum milibus, nisi fingunt annales, intra moenia
iugulatis. 
Vagati per Epirum Thessaliamque et omnem Graeciam licentius hostes
externi, sed assumpto in imperium Claudio, glorioso ductore, et eodem honesta
morte praerepto per Aurelianum, acrem virum et severissimum noxarum ultorem,
pulsi per longa saecula siluerunt immobiles, nisi quod postea latrocinales
globi vicina cum sui exitio rarius incursabant.
Verum ea persequar, unde
deverti. 
<lb/></p>
                     </div>
                     <div type="cap" n="6">
                      <p>
                       <milestone unit="par" n="1"/>Hoc gestorum textu circumlato nuntiis densis
Sueridus et Colias, Gothorum optimates, cum populis suis longe ante suscepti
et curare apud <placeName>Hadrianopolim</placeName> hiberna dispositi salutem suam ducentes
antiquissimam omnium otiosis animis accidentia cuncta contuebantur.
<milestone unit="par" n="2"/> Verum imperatoris litteris repente perlatis,
                       quibus transire iussi sunt in Hellespontum, viaticum cibos biduique
                       dilationem tribui sibi sine tumore poscebant. Quod civitatis magistratus
                       ferens indigne – succensebat enim isdem ob rem suam in suburbano vastatam –
                       imam plebem omnem cum fabricensibus, quorum illic ampla est multitudo,
                       productam in eorum armavit exitium iussisque bellicum canere bucinis, ni
                       abirent ocius, ut statutum est, pericula omnibus minabatur extrema.
                        <milestone unit="par" n="3"/>Quo malo praeter spem Gothi perculsi et
concito quam considerato civium assultu perterriti steterunt immobiles
laceratique ad ultimum detestatione atque conviciis et temptati missilium
iactibus raris ad defectionem erupere confessam et caesis plurimis, quos
impetus deceperat petulantior, aversisque residuis et telorum varietate
confixis habitu iam Romano cadaveribus spoliatis armati viso propius
Fritigerno iunxerunt semet ut morigeri socii urbemque clausam obsidionalibus
aerumnis urgebant.
In qua difficultate diutius positi passim et promisce
ruebant eminensque aliquorum audacia peribat inulta multique sagittis et
rotatis per fundas lapidibus interibant.
<milestone unit="par" n="4"/>Tunc 
Fritigernus frustra cum tot cladibus colluctari homines ignaros obsidendi
contemplans relicta ibi manu sufficiente abire negotio imperfecto suasit
pacem sibi esse cum parietibus memorans suadensque, ut populandas opimas
regiones et uberes absque discrimine ullo vacuas praesidiis etiamtum
adorerentur. 
<milestone unit="par" n="5"/>Laudato regis consilio, quem
cogitatorum norant fore socium efficacem, per Thraciarum latus omne dispersi
caute gradiebantur dediticiis vel captivis vicos uberes ostendentibus, eos
praecipue, ubi alimentorum repperiri satias dicebatur, eo maxime adiumento
praeter genuinam erecti fiduciam, quod confluebat ad eos in dies ex eadem
gente multitudo dudum a mercatoribus venumdati adiectis plurimis, quos primo
transgressu necati inedia vino exili vel panis frustis mutavere vilissimis.
<milestone unit="par" n="6"/>Quibus accessere sequendarum auri venarum
periti non pauci vectigalium perferre posse non sufficientes sarcinas graves
susceptique libenti consensione cunctorum magno usui idem fuere ignota
peragrantibus loca conditoria frugum occulta et latebras hominum et
receptacula secretiora monstrando.
<milestone unit="par" n="7"/>Nec quidquam
nisi inaccessum et devium praeeuntibus isdem mansit intactum.
Sine distantia
enim aetatis vel sexus caedibus incendiorumque magnitudine cuncta flagrabant
abstractisque ab ipso uberum suctu parvulis et necatis raptae sunt matres et
viduatae maritis coniuges ante oculos caesis et puberes adultique pueri per
parentum cadavera tracti sunt.
<milestone unit="par" n="8"/>Senes denique
multi ad satietatem vixisse clamantes post amissas opes cum speciosis feminis
manibus post terga contortis defletisque gentilium favillis aedium ducebantur
extorres. 
<lb/></p>
                     </div>
                     <div type="cap" n="7">
                      <p>
                       <milestone unit="par" n="1"/>Haec ex <placeName>Thraciis</placeName> magno maerore accepta Valentem
principem in sollicitudines varias distraxerunt.
Et confestim Victore
magistro equitum misso ad Persas, ut super <placeName>Armeniae</placeName> statu pro captu rerum
componeret impendentium, ipse <placeName>Antiochia</placeName> protinus egressurus, ut
<placeName>Constantinopolim</placeName> interim peteret, Profuturum praemisit et Traianum, ambo
rectores anhelantes quidem altius, sed imbelles.
<milestone unit="par" n="2"/>Qui cum ad loca venissent, ubi particulatim perque furta magis et
latrocinia multitudo minui deberet hostilis, ad id, quod erat perniciosum,
intempestive conversi legiones ab <placeName>Armenia</placeName> ductas opposuere vesanum adhuc
spirantibus barbaris opere quidem Martio saepe recte compertas, sed impares
plebi immensae, quae celsorum iuga montium occuparat et campos.
<milestone unit="par" n="3"/>Hi numeri nondum experti, quid cum desperatione rabies
valeret indomita, trusos hostes ultra Haemi montis abscisos scopulos faucibus
impegere praeruptis, ut barbaros in locis incultis nusquam repperientes
exitum diuturna consumeret fames et opperirentur ipsi Frigeridum ducem cum
Pannonicis et transalpinis auxiliis adventantem, quem petitu Valentis
Gratianus ire disposuit in procinctum laturum suppetias his, qui ad ultimum
vexabantur exitium.
<milestone unit="par" n="4"/>Post quem Richomeres,
domesticorum tunc comes, imperatu eiusdem Gratiani motus e <placeName>Galliis</placeName> properavit
ad <placeName>Thracias</placeName> ductans cohortes aliquas nomine tenus, quarum pars pleraque
deserverat, ut iactavere quidam, Merobaudis suasu veriti, ne destitutae
adminiculis <placeName>Galliae</placeName> vastarentur licenter <placeName>Rheno</placeName> perrupto.
<milestone unit="par" n="5"/>Verum articulorum dolore Frigerido praepedito vel certe,
ut obtrectatores finxere malivoli, morbum causante, ne ferventibus proeliis
interesset, universos regens ex communi sententia Richomeres Profuturo
sociatur et Traiano tendentibus prope oppidum Salices; unde haud longo spatio
separatum vulgus inaestimabile barbarorum ad orbis rotundi figuram
multitudine digesta plaustrorum tamquam intramuranis cohibitum spatiis otio
fruebatur et ubertate praedarum.
<milestone unit="par" n="6"/>Praevia igitur
spe meliorum Romani duces, si fors copiam attulisset, ausuri aliquid
gloriosum Gothos, quidquid molirentur, sagaciter observabant id scilicet
praestruentes, ut, si aliorsum castra movissent, quod fecere creberrime,
terga ultimorum adorti plures perfoderent contis magnamque spoliorum
averterent partem.
<milestone unit="par" n="7"/>Hoc intellecto hostes vel
transfugarum indiciis docti, per quos nihil latebat incognitum, in eodem loco
diu manserunt; sed oppositi exercitus metu praestricti aliorumque militum,
quos affluere iam sperabant, tessera data gentili per diversa prope diffusas
accivere vastatorias manus, quae optimatum acceptis
<supplied><gap/></supplied>statimque incensi malleoli ad carraginem, quam
ita ipsi appellant, aliti velocitate regressae incentivum audendi maiora
popularibus addiderunt.
<milestone unit="par" n="8"/>Nihil post haec inter
partes praeter indutias laxatum est breves.
Reversis enim his, quos
necessitas evocarat, plebs omnis intra saeptorum ambitum etiamtum contrusa
immaniter fremens animisque concita truculentis experiri postrema discrimina
nec principibus gentis, qui aderant, renuentibus cruditate festinabat.
Et 
quoniam haec sole agebantur extremo noxque adventans ad quietem invitos
retinebat et maestos, capto per otium cibo somni manserunt expertes.
<milestone unit="par" n="9"/>Contra Romani his cognitis ipsi quoque
exsomnes verebantur hostes et male sanos eorum ductores ut rabidas feras,
eventum licet ancipitem ut numero satis inferiores, prosperum tamen ob
iustiorem sui causam mentibus exspectantes impavidis.
<milestone unit="par" n="10"/>Candente itaque protinus die signo ad arma capienda ex utraque
parte per lituos dato barbari, postquam inter eos ex more iuratum est,
tumulosos locos appetere temptaverunt, quo exinde per proclive rotarum modo
obvios impetu convolverent acriore.
Hocque viso ad suos quisque manipulos
properans miles stabili gradu consistens nec vagabatur nec relictis ordinibus
procursabat. 
<milestone unit="par" n="11"/>Ergo ubi utrimque acies cautius
incedentes gressu steterunt immobili, torvitate mutua bellatores luminibus se
contuebantur obliquis.
Et Romani quidem voce undique Martia concinentes a
minore solita ad maiorem protolli, quam gentilitate appellant barritum, vires
validas erigebant, barbari vero maiorum laudes clamoribus stridebant
inconditis. 
Interque varios sermonis dissoni strepitus leviora proelia
temptabantur. 
<milestone unit="par" n="12"/>Iamque verrutis et similibus
aliis utrimque semet eminus lacessentes ad conferendas coiere minaciter manus
et scutis in testudinum formam coagmentatis pes cum pede collatus est.
Barbarique ut reparabiles semper et celeres ingentes clavas in nostros
conicientes ambustas mucronesque acrius resistentium pectoribus illidentes
sinistrum cornu perrumpunt; quod inclinatum subsidialis robustissimus globus
e propinquo latere fortiter excitus haerente iam morte cervicibus
sustentavit. 
<milestone unit="par" n="13"/>Fervente igitur densis caedibus
proelio in confertos quisque promptior ruens ritu grandinis undique
volitantibus telis oppetebat et gladiis et sequebantur equites hinc inde
fugientium occipitia lacertis ingentibus praecidentes et terga itidemque
altrinsecus pedites lapsorum timore impeditorum secando suffragines.
<milestone unit="par" n="14"/>Et cum omnia caesorum corporibus opplerentur,
iacebant inter eos quidam semanimes spem vitae inaniter usurpando, alii
glande fundis excussa vel harundinibus armatis ferro confixi, quorundam
capita per medium frontis et verticis mucrone distincta in utrumque umerum
magno cum horrore pendebant.
<milestone unit="par" n="15"/>Et pertinaci
concertatione nondum lassatae aequo Marte partes semet altrinsecus
afflictabant nec de rigore genuino quidquam remittebant, dum vires animorum
alacritas excitaret.
Diremit tamen interneciva certamina cedens vespero dies
et cunctis, qua quisque potuit, incomposite discedentibus residui omnes
repetunt tentoria tristiores.
<milestone unit="par" n="16"/>Humatis denique
pro locorum et temporis ratione honoratis quibusdam inter defunctos reliqua
peremptorum corpora dirae volucres consumpserunt assuetae illo tempore
cadaveribus pasci, ut indicant nunc usque albentes ossibus campi.
Constat 
tamen in numero longe minore Romanos cum copiosa multitudine colluctatos
funerea multa perpessos non tamen sine deflendis aerumnis exagitasse barbaram
plebem. 
<lb/></p>
                     </div>
                     <div type="cap" n="8">
                      <p>
                       <milestone unit="par" n="1"/>His casibus proeliorum ita luctuose finitis
nostri proximos Marcianopoleos petivere secessus.
Gothi intra vehiculorum
amfractus sponte sua contrusi numquam exinde per dies septem egredi vel
videri sunt ausi ideoque opportunitatem milites nancti immensas alias
barbarorum catervas inter Haemimontanas angustias clauserunt aggerum obiectu
celsorum hac spe nimirum, ut inter <placeName>Histrum</placeName> et solitudines perniciosa hostium
multitudo compacta nullosque repperiens exitus periret inedia cunctis
utilibus ad vivendum in civitates validas comportatis, quarum nullam etiamtum
circumsedere conati sunt haec et similia machinari penitus ignorantes.
<milestone unit="par" n="2"/>Post quae repetivit <placeName>Gallias</placeName> Richomeres ob
maiorem proeliorum fremitum, qui sperabatur, inde adminicula perducturus.
Haec Gratiano quater et Merobaude consulibus agebantur anno in autumnum
vergente. 
<milestone unit="par" n="3"/>Inter quae Valens audito lugubri
bellorum direptionumque eventu Saturninum equestris exercitus ad tempus cura
commissa suppetias Traiano ferentem misit et Profuturo.
<milestone unit="par" n="4"/>Forteque isdem diebus per <placeName>Scythiae</placeName> regiones et <placeName>Moesiae</placeName> omnibus, quae
poterant mandi, consumptis feritate urgente pariter et inopia erumpere
barbari molibus magnis ardebant.
Hocque saepe temptato cum obruerentur vigore
nostrorum per asperitates scruposas valide resistentium, adacti necessitate
postrema Hunorum et Halanorum aliquos ad societatem spe praedarum ingentium
asciverunt. 
<milestone unit="par" n="5"/> Quo cognito Saturninus – iam enim
                       aderat et praetenturas stationesque disponebat agrarias – paulatim colligens
                       suos digredi parabat consilio non absurdo, ne subita multitudo ut amnis
                       immani impulsu undarum obicibus ruptis emissus convelleret levi negotio
                       cunctos suspecta loca acutius observantes. <milestone unit="par" n="6"/>Deinde post reseratas angustias abitumque militis tempestivum incomposite,
qua quisque clausorum potuit nullo vetante, turbandis incubuit rebus et
vastabundi omnes per latitudines <placeName>Thraciae</placeName> pandebantur impune ab ipsis
tractibus, quos praetermeat Hister, exorsi ad usque Rhodopen et fretum, quod
immensa disterminat maria, rapinis et caedibus sanguineque et incendiis et
liberorum corporum corruptelis omnia foedissime permiscentes.
<milestone unit="par" n="7"/>Tunc erat spectare cum gemitu facta dictu visuque
praedira, attonitas metu feminas flagris concrepantibus agitari fetibus
gravidas adhuc immaturis, antequam prodirent in lucem, impia tolerantibus
multa, implicatos alios matribus parvulos et puberum audire lamenta
puellarumque nobilium, quarum stringebat fera captivitas manus.
<milestone unit="par" n="8"/>Post quae adulta virginitas castitasque nuptarum ore
abiecto flens ultima ducebatur mox profanandum pudorem optans morte licet
cruciabili praevenire.
Inter quae cum beluae ritu traheretur ingenuus paulo
ante dives et liber, de te Fortuna ut inclementi querebatur et caeca, quae
eum puncto temporis brevi opibus exutum et dulcedine caritatum domoque
extorrem, quam concidisse vidit in cinerem et ruinas, aut lacerandum
membratim aut serviturum sub verberibus et tormentis crudo devovisti victori.
<milestone unit="par" n="9"/>Barbari tamen velut diffractis caveis bestiae
per spatiorum amplitudines fusius incitati oppidum petivere nomine <placeName>Dibaltum</placeName>,
ubi tribunum Scutariorum Barzimerem inventum cum suis Cornutisque et aliis
peditum numeris castra ponentem assiliunt, eruditum pulvere militari
rectorem. 
<milestone unit="par" n="10"/>Qui confestim, ut adigebat
necessitas instantis exitii, iussa canere bellicum tuba lateribus firmatis
prorupit cum promptis accinctis ad proelium fortiterque resistendo pari
pugnandi sorte discessisset, ni eum equitum accursus complurium anhelum
circumvenisset et fessum.
Et ita cecidit interfectis barbarorum non paucis,
quorum clades copiarum magnitudo celabat.
<lb/></p>
                     </div>
                     <div type="cap" n="9">
                      <p>
                       <milestone unit="par" n="1"/>Re in hunc modum peracta Gothi, quid postea
molirentur, incerti quaeritabant Frigeridum tamquam obicem validum, ubi
reperirent, excisuri et cultiore victu somnoque parumper assumpto eum
sequebantur ut ferae docti, quod Gratiani monitu reversus in <placeName>Thracias</placeName> et
prope Beroeam vallo metato eventus rerum speculabatur ancipites.
<milestone unit="par" n="2"/>Et hi quidem ad patrandum propositum discursione rapida
maturabant. 
Ille vero regendi conservandique militis non ignarus id, quod
cogitatum est, suspicatus vel exploratorum relatione, quos miserat, aperte
instructus per montium celsa silvarumque densitates ad Illyricum redit
erectus prosperitate nimia, quam ei fors obtulit insperata.
<milestone unit="par" n="3"/>Repedando enim congregatusque in cuneos sensim
progrediens Gothorum optimatem Farnobium cum vastatoriis globis vagantem
licentius occupavit ducentemque Taifalos nuper in societatem adhibitos; qui,
si dignum est dici, nostris ignotarum gentium terrore dispersis transiere
flumen direpturi vacua defensoribus loca.
<milestone unit="par" n="4"/>Eorum 
catervis subito visis certare comminus dux cautissimus parans adortusque
nationis utriusque grassatores minantes etiamtum acerbas
<supplied><gap/></supplied>trucidassetque omnes ad unum, ut ne nuntius
quidem cladis post appareret, ni cum aliis multis perempto Farnobio metuendo
antehac incensore turbarum obtestatus prece impensa superstitibus pepercisset
vivosque omnes circa Mutinam Regiumque et Parmam, Italica oppida, rura
culturos exterminavit.
<milestone unit="par" n="5"/>Hanc Taifalorum gentem
<supplied><gap/></supplied>ac turpem obscenae vitae flagitiis ita accepimus
mersam, ut apud eos nefandi concubitus foedere copulentur maribus puberes
aetatis viriditatem in eorum pollutis usibus consumpturi.
Porro si qui iam
adultus aprum exceperit solus vel interemerit ursum immanem, colluvione
liberatur incesti.
<lb/></p>
                     </div>
                     <div type="cap" n="10">
                      <p>
                       <milestone unit="par" n="1"/>Haec autumno vergente in hiemem funesti per
<placeName>Thracias</placeName> turbines converrebant.
Quae temporum rabies velut cuncta cientibus
Furiis ad regiones quoque longinquas progrediens late serpebat.
<milestone unit="par" n="2"/>Et iam Lentienses, Alamannicus populus tractibus
Raetiarum confinis, per fallaces discursus violato foedere dudum concepto
collimitia nostra temptabat, quae clades hinc exitiale primordium sumpsit.
<milestone unit="par" n="3"/>Ex hac natione quidam inter principis
armigeros militans poscente negotio reversus in larem, ut erat in loquendo
effusior, interrogantes multos, quid ageretur in palatio, docet arcessitu
Valentis patrui Gratianum orientem versus mox signa moturum, ut duplicatis
viribus repellantur plagarum terminalium accolae ad Romanorum rerum excidium
coniurati. 
<milestone unit="par" n="4"/>Quibus avide Lentienses acceptis
ipsi quoque haec quasi vicini cernentes, ut sunt veloces et rapidi, conferti
in praedatorios globos <placeName>Rhenum</placeName> gelu pervium pervadunt pruinis Februario mense,
quos tendentes prope cum Petulantibus Celtae non sine sui iactura afflictos
graviter adultis viribus averterunt.
<milestone unit="par" n="5"/>Verum 
retrocedere coacti Germani atque noscentes exercitus pleramque partem in
Illyricum ut imperatore mox affuturo praegressam exarsere flagrantius;
maioraque conceptantes pagorum omnium incolis in unum collectis cum
quadraginta armatorum milibus vel septuaginta, ut quidam laudes extollendo
principis iactitarunt, sublati in superbiam nostra confidentius irruperunt.
<milestone unit="par" n="6"/>Quibus Gratianus cum formidine magna compertis
revocatis cohortibus, quas praemiserat in <placeName>Pannonias</placeName>, convocatisque aliis,
quas in <placeName>Galliis</placeName> retinuerat dispositio prudens, Nannieno negotium dedit,
virtutis sobriae duci, eique Mallobaudem iunxit pari potestate collegam,
domesticorum comitem, regemque Francorum, virum bellicosum et fortem.
<milestone unit="par" n="7"/>Nannieno igitur pensante fortunarum versabiles
casus ideoque cunctandum esse censente Mallobaudes alta pugnandi cupiditate
raptatus, ut consueverat, ire in hostem differendi impatiens agebatur.
<milestone unit="par" n="8"/>Proinde horrifico adversum fragore terrente,
ubi primum apud <placeName>Argentariam</placeName> signo per cornicines dato concurri est coeptum,
sagittarum verrutorumque missilium pulsibus crebriores hinc indeque
sternebantur. 
<milestone unit="par" n="9"/>Sed in ipso proeliorum ardore
infinita hostium multitudine milites visa vitantesque aperta discrimina per
calles consitas arboribus et angustas, ut quisque potuit, dispersi paulo
postea stetere fidentius et splendore conspicui proculque nitore fulgentes
armorum imperatorii adventus iniecere barbaris metum.
<milestone unit="par" n="10"/>Qui repente versi in terga resistentesque interdum, ne quid ultimae
rationis omitterent, ita sunt caesi, ut ex praedicto numero non plus quam
quinque milia, ut aestimabatur, evaderent densitate nemorum tecta inter
complures alios audaces et fortes rege quoque Priario interfecto, exitialium
concitore pugnarum.
<milestone unit="par" n="11"/>Hac laeti successus
fiducia Gratianus erectus iamque ad partes tendens eoas laevorsus flexo
itinere latenter <placeName>Rheno</placeName> transito spe incitatior bona universam, si id
temptanti fors affuisset, delere statuit malefidam et turbarum avidam gentem.
<milestone unit="par" n="12"/>Hocque urgentibus aliis super alios nuntiis
cognito Lentienses aerumnis populi sui ad internecionem paene deleti et
repentino principis adventu defixi, quid capesserent, ambigentes, cum neque
repugnandi neque agendi aliquid aut moliendi laxamentum possent invenire vel
breve, impetu celeri obsessos petiverunt inviis cautibus colles abruptisque
per ambitum rupibus insistentes rebus caritatibusque suis, quas secum
conduxerant, omni virium robore propugnabant.
<milestone unit="par" n="13"/>Qua difficultate perpensa velut murorum obicibus opponendi per legiones
singulas quingenteni leguntur armati usu prudenter bellandi comperti.
Qui ea
re animorum aucta fiducia, quod versari inter antesignanos visebatur acriter
princeps, montes scandere nitebantur tamquam venaticias praedas, si
calcassent editiora, confestim sine certamine ullo rapturi; exorsumque
proelium vergente in meridiem die tenebrae quoque occupavere nocturnae.
<milestone unit="par" n="14"/>Quippe magno utriusque partis pugnabatur
exitio. 
Caedebant cadebantque nostrorum non pauci, simul arma imperatorii
comitatus auro colorumque micantia claritudine iaculatione ponderum densa
confringebantur. 
<milestone unit="par" n="15"/>Et enim diu reputante
Gratiano cum optimatibus perniciosum apparebat et irritum contra asperitates
aggerum prominentium intempestiva contendere pertinacia, multis ut in tali
negotio variatis sententiis otioso milite circumvallari placuit barbaros
inedia fatigatos, quia locorum iniquitate defenderetur.
<milestone unit="par" n="16"/>Verum cum obstinatione simili renitentes Germani peritique regionum
petissent alios montes his, quos ante insiderant, altiores, conversus illuc
cum exercitu imperator eadem qua antea fortitudine semitas ducentes ad ardua
quaeritabat. 
<milestone unit="par" n="17"/>Quem Lentienses intentum iugulis
suis omni perseverandi studio contem plantes post deditionem, quam
impetravere supplici prece, oblata, ut praeceptum est, iuventute valida
nostris tirociniis permiscenda adgenitales terras innoxii ire permissi sunt.
<milestone unit="par" n="18"/>Hanc victoriam opportunam et fructuosam, quae
gentes hebetavit occiduas, sempiterni numinis nutu Gratianus incredibile
dictu est, / s quo quantoque vigore exserta celeritate aliorsum properans
expedivit, praoeclarae indolis adolescens, facundus et moderatus et bellicosu
et clemens, ad aemulationem lectorum progrediens principum, dum etiamtum
lanugo genis inserperet speciosa, ni vergens in ludibriosos actus natura
laxantibus proximis semet ad vana studia Caesaris Commodi convertisset licet
hic incruentus.
<milestone unit="par" n="19"/>Vt enim ille, quia perimere
iaculis plurimas feras spectante consueverat populo et centum leones in
amphitheatrali circulo simul emissos telorum vario genere nullo geminato
vulnere contruncavit, ultra hominem exsultavit, ita hic quoque intra saepta,
quae appellant vivaria, sagittarum pulsibus crebris dentatas conficiens
bestias incidentia multa parvi ducebat et seria eo tempore, quo etiam, si
imperium Marcus regeret Antoninus, aegre sine collegis similibus et magna
sobrietate consiliorum lenire luctuosos rei publicae poterat casus.
<milestone unit="par" n="20"/>Dispositis igitur, quae pro temporum captu
per <placeName>Gallias</placeName> res rationesque poscebant, et punito scutario proditore, qui
festinare principem ad Illyricum barbaris indicarat, Gratianus exinde
digressus per castra, quibus <placeName>Felicis Arboris</placeName> nomen est, per Lauriacum ad
opitulandum oppressae parti porrectis itineribus ire tendebat.
<milestone unit="par" n="21"/>Isdemque diebus Frigerido multa atque utilia pro
securitate communi sollertissime cogitanti munireque properanti Succorum
angustias, ne discursatores hostes et leves tamquam exaestuantes sueti
torrentes per septemtrionales provincias fusius vagarentur, successor Maurus
nomine mittitur comes, venalis ferociae specie et ad cuncta mobilis et
incertus; is est, quem praeteritorum textu rettulimus ambigenti super corona
capiti imponenda Iuliano Caesari, dum inter eius armigeros militaret,
arroganti astu fidenter torquem obtulisse collo abstractam.
<milestone unit="par" n="22"/>Remotusque in ipsa vertigine pereuntium rerum dux cautus
et diligens, cum, etiam si dudum discessisset in otium, ad procinctum reduci
negotiorum magnitudine poscente deberet.
<lb/></p>
                     </div>
                     <div type="cap" n="11">
                      <p>
                       <milestone unit="par" n="1"/>His forte diebus Valens tandem excitus
<placeName>Antiochia</placeName> longitudine viarum emensa venit <placeName>Constantinopolim</placeName>, ubi moratus
paucissimos dies seditioneque popularium levi pulsatus Sebastiano paulo ante
ab <placeName>Italia</placeName>, ut petierat, misso, vigilantiae notae ductori, pedestris exercitus
cura commissa, quem regebat antea Traianus, ipse ad Melantiada villam
Caesarianam profectus militem stipendio fovebat et alimentis et blanda
crebritate sermonum.
<milestone unit="par" n="2"/>Vnde cum itinere edicto
per tesseram Nicen venisset, quae statio ita cognominatur, relatione
speculatorum didicit refertos opima barbaros praeda a Rhodopeis tractibus
prope <placeName>Hadrianopolim</placeName> revertisse.
Qui motu imperatoris cum abundanti milite
cognito popularibus iungere festinant circa Beroeam et <placeName>Nicopolim</placeName> agentibus
praesidiis fixis atque ilico, ut oblatae occasionis maturitas postulabat, cum
trecentenis militibus per singulos numeros lectis Sebastianus properare
dispositus est conducens rebus publicis aliquid, ut promittebat, acturus.
<milestone unit="par" n="3"/>Qui itineribus celeratis conspectus prope
<placeName>Hadrianopolim</placeName> obseratis vi portis iuxta adire prohibebatur veritis
defensoribus, ne captus ab hoste veniret et subornatus atque contingeret
aliquid in civitatis perniciem, quale per
<unclear/>Actum acciderat comitem,
quo per fraudem Magnentiacis militibus capto claustra patefacta sunt Alpium
Iuliarum. 
<milestone unit="par" n="4"/>Agnitus tamen licet sero Sebastianus
et urbem introire permissus cibo et quiete curatis pro copia, quos ductabat,
secuta luce impetu clandestino erupit vesperaque incedente Gothorum
vastatorios cuneos prope flumen <placeName>Hebrum</placeName> subito visos paulisper opertus
aggeribus et frutectis obscura nocte suspensis passibus consopitos aggressus
est adeoque prostravit, ut praeter paucos, quos morte velocitas exemerat
pedum, interirent reliqui omnes, praedamque retraxit innumeram, quam nec
civitas cepit nec planities lata camporum.
<milestone unit="par" n="5"/>Qua 
causa percitus Fritigernus et extimescens, ne dux, ut saepe audierat,
impetrabilis dispersos licenter suorum globos raptuique intentos consumeret
improvisos adoriens, revocatis omnibus prope <placeName>Cabylen</placeName> oppidum cito discessit,
ut agentes in regionibus patulis nec inedia nec occultis vexarentur insidiis.
<milestone unit="par" n="6"/>Dum haec aguntur in Thraciis, Gratianus docto
litteris patruo, qua industria superaverit Alamanos, pedestri itinere
praemissis impedimentis et sarcinis ipse cum expeditiore militum manu
permeato <placeName>Danubio</placeName> delatus <placeName>Bononiam</placeName> Sirmium introiit et quadriduum ibi moratus
per idem flumen ad Martis castra descendit febribus intervallatis afflictus;
in quo tractu Halanorum impetu repentino temptatus amisit sequentium paucos.
<lb/></p>
                     </div>
                     <div type="cap" n="12">
                      <p>
                       <milestone unit="par" n="1"/>Isdemque diebus exagitatus ratione gemina
Valens, quod Lentienses compererat superatos quodque Sebastianus subinde
scribens facta dictis exaggerabat, e Melantiade signa commovit, aequiperare
facinore quodam egregio adolescentem properans filium fratris, cuius
virtutibus urebatur; ducebatque multiplices copias nec contemnendas nec
segnes, quippe etiam veteranos isdem iunxerat plurimos, inter quos et
honoratiores alii et Traianus recinctus est, paulo ante magister armorum.
<milestone unit="par" n="2"/>Et quoniam exploratione sollicita cognitum est
cogitare hostes fortibus praesidiis itinera claudere, per quae commeatus
necessarii portabantur, occursum est huic conatui competenter ad retinendas
opportunitates angustiarum, quae prope erant, peditibus sagittariis et
equitum turma citius missa.
<milestone unit="par" n="3"/>Triduoque proximo
cum barbari gradu incederent leni et metuentes eruptionem per devia quindecim
milibus passuum a civitate discreti stationem peterent Nicen, incertum, quo
errore, procursatoribus omnem illam multitudinis partem, quam viderant, in
numero decem milium esse firmantibus imperator procaci quodam calore
perculsus isdem occurrere festinabat.
<milestone unit="par" n="4"/>Proinde 
agmine quadrato incedens prope suburbanum Hadrianopoleos venit, ubi vallo
sudibus fossaque firmato Gratianum impatienter opperiens Richomeren comitem
domesticorum suscepit ab eodem imperatore praemissum cum litteris ipsum
quoque venturum mox indicantibus.
<milestone unit="par" n="5"/>Quarum textu
oratus, ut praestolaretur paulisper periculorum participem neve abruptis
discriminibus temere semet committeret solum, adhibitis in consilium
potestatibus variis, quid facto opus esset, deliberabat.
<milestone unit="par" n="6"/>Et cum Sebastiano auctore quidam protinus eundum ad
certamen urgerent, Victor nomine magister equitum, Sarmata, sed cunctator et
cautus, eadem sentientibus multis imperii socium exspectari censebat, ut
incrementis exercitus Gallicani ascitis opprimeretur levius tumor barbaricus
flammans. 
<milestone unit="par" n="7"/>Vicit tamen funesta principis
destinatio et adulabilis quorundam sententia regiorum, qui, ne paene iam
partae victoriae, ut opinabantur, consors fieret Gratianus, properari cursu
celeri suadebant.
<milestone unit="par" n="8"/>Et dum necessaria parabantur
ad decernendum, Christiani ritus presbyter, ut ipsi appellant, missus a
Fritigerno legatus cum aliis humilibus venit ad principis castra susceptusque
leniter eiusdem ductoris obtulit scripta petentis propalam, ut sibi suisque,
quos extorres patriis laribus rapidi ferarum gentium exegere discursus,
habitanda <placeName>Thracia</placeName> sola cum pecore omni concederentur et frugibus, hoc
impetrato spondentis perpetuam pacem.
<milestone unit="par" n="9"/>Praeter 
haec idem Christianus ut conscius arcanorum et fidus secretas alias eiusdem
regis obtulit litteras, qui astu et ludificandi varietate nimium sollers
docebat Valentem quasi mox amicus futurus et socius aliter se popularium
saevitiam mollire non posse vel ad condiciones rei Romanae profuturas
allicere, nisi subinde armatum isdem iuxta monstraret exercitum et timore
imperatorii nominis intentato eos a pernicioso pugnandi revocaret ardore.
Et 
legati quidem ut ambigui frustra habiti discesserunt.
<milestone unit="par" n="10"/>Exoriente vero aurora diei, quem quintum Iduum Augustarum numerus
ostendit annalis, signa praepropere commoventur impedimentis et sarcinis
prope Hadrianopoleos muros cum legionum tutela congrua collocatis.
Thesauri 
enim et principalis fortunae insignia cetera cum praefecto et consistorianis
ambitu moenium tenebantur.
<milestone unit="par" n="11"/>Decursis itaque
viarum spatiis confragosis, cum in medium torridus procederet dies, octavo
tandem hostium carpenta cernuntur, quae ad speciem rotunditatis detornatae
digesta exploratorum relatione affirmabantur.
Atque, ut mos est, ululante
barbara plebe ferum et triste Romani duces aciem struxere et anteposito
dextro cornu equitum primo peditatus pars maxima subsidebat.
<milestone unit="par" n="12"/>Cornu autem equitum laevum disiectis adhuc per itinera
plurimis summa difficultate conductum properabat passibus citis.
Dumque idem
cornu nullo etiamtum interturbante extenditur, horrendo fragore sibilantibus
armis pulsuque minaci scutorum territi barbari, quoniam pars eorum cum
Alatheo et Safrace procul agens et accita nondum venerat, oraturos pacem
misere legatos.
<milestone unit="par" n="13"/>Eorum dum vilitatem despicit
imperator, ut firma fierent paciscenda, optimates poscens idoneos mitti, illi
de industria cunctabantur, ut inter fallaces indutias equites sui redirent,
quos affore iam sperabant, et miles fervore calefactus aestivo siccis
faucibus commarceret relucente amplitudine camporum incendiis, quos igniariis
nutrimentisque aridis subditis, ut hoc fieret idem, hostes urebant.
Cui malo
aliud quoque accedebat exitiale, quod homines et iumenta cruciabat inedia
gravis. 
<milestone unit="par" n="14"/>Inter quae Fritigernus, callidus
futuri coniector Martemque pertimescens ancipitem, velut caduceatorem unum e
plebe suo misit arbitrio petens nobiles quosdam et electos ad se prope diem
obsides mitti, impavidus ipse
<unclear/>minimi litare laturus et necessaria.
<milestone unit="par" n="15"/>Laudato probatoque formidati ducis proposito
tribunus Equitius, cui tunc erat cura palatii credita, Valentis propinquus,
assentientibus cunctis ire pignoris loco mature disponitur.
Quo renitente,
quia semel captus ab hostibus lapsusque a <placeName>Dibalto</placeName> verebatur eorum
irrationabiles motus, Richomeres se sponte obtulit propria ireque promiserat
libens pulchrum hoc quoque facinus et viro convenire existimans forti.
Iamque 
pergebat indicia dignitatis et natalium

<supplied><gap/></supplied><milestone unit="par" n="16"/>Eo ad vallum hostile tendente Sagittarii et
Scutarii, quos Bacurius Hiberus quidam tunc regebat et <placeName>Cassio</placeName>, avidius impetu
calenti progressi iamque adversis conexi, ut immature proruperant, ita inerti
discessu primordia belli foedarunt.
<milestone unit="par" n="17"/>Hocque 
impedimento conatus intempestivi et Richomeris alacritas fracta est nusquam
ire permissi et equitatus Gothorum cum Alatheo reversus et Safrace Halanorum
manu permixta ut fulmen prope montes celsos excussus, quoscumque accursu
veloci invenire comminus potuit, incitata caede turbavit.
<lb/></p>
                     </div>
                     <div type="cap" n="13">
                      <p>
                       <milestone unit="par" n="1"/>Cumque arma ex latere omni concuterentur et
tela lituosque Bellona luctuosos inflaret in clades Romanas solito immanius
furens, cedentes nostri multis interclamantibus restiterunt et proelium
flammarum ritu accrescens terrebat militum animos confixis quibusdam rotatis
ictibus iaculorum et sagittarum.
<milestone unit="par" n="2"/>Deinde 
collisae in modum rostratarum navium acies trudentesque se vicissim undarum
specie motibus sunt reciprocis iactitatae.
Et quia sinistrum cornu ad usque
plaustra ipsa accessit ultra, si qui tulissent suppetias, processurum, a
reliquo equitatu desertum multitudine hostili urgente ac si ruina aggeris
magni oppressum atque deiectum est.
Steterunt improtecti pedites ita
concatervatis manipulis, ut vix mucronem exserere aut manus reducere quisquam
posset. 
Nec iam obiectu pulveris caelum patere potuit ad prospectum
clamoribus resultans horrificis.
Qua causa tela undique mortem vibrantia
destinata cadebant et noxia, quod nec provideri poterant nec caveri.
<milestone unit="par" n="3"/>Verum ubi effusi immensis agminibus barbari
iumenta conterebant et viros et neque ad receptum confertis ordinibus laxari
usquam poterat locus et evadendi copiam constipatio densior adimebat, nostri
quoque ultimo cadendi contemptu occursantes receptis gladiis obtruncabant et
mutuis securium ictibus galeae perfringebantur atque loricae.
<milestone unit="par" n="4"/>Videreque licebat celsum ferocia barbarum genis stridore
constrictis succiso poplite aut abscisa ferro dextera vel confosso latere
inter ipsa quoque mortis confinia minaciter circumferentem oculos truces
ruinaque confligentium mutua humi corporibus stratis campi peremptis impleti
sunt et morientium gemitus profundisque vulneribus transfixorum cum timore
audiebantur ingenti.
<milestone unit="par" n="5"/>In hoc tanto tamque
confusae rei tumultu exhausti labore et periculis pedites, cum deinceps neque
vires illis neque mentes suppeterent ad consilium, diffractis hastarum
plerisque collisione assidua gladiis contenti destrictis in confertas hostium
turmas mergebant salutis immemores circumspectantes ademptum esse omne
evadendi suffugium.
<milestone unit="par" n="6"/>Et quia humus rivis operta
sanguineis gressus labiles evertebat, conabantur modis omnibus vitam
impendere non inultam adeo magno animorum robore oppositi incumbentibus, ut
etiam telis quidam propriis interirent.
Atra denique cruoris facie omnia
conturbante et, quocumque se inflexerant oculi, acervis caesorum aggestis
exanimata cadavera sine parsimonia calcabantur.
<milestone unit="par" n="7"/>Solque sublimior decurso Leone ad domicilium caelestis Virginis transiens
Romanos magis attenuatos inedia sitique confectos etiam armorum gravantibus
sarcinis exurebat.
Ad ultimum incumbente barbarorum pondere acies inclinatae
nostrorum, quod solum postremis malis habuere subsidium, incondite, qua
quisque poterat, vertuntur in pedes.
<milestone unit="par" n="8"/>Dumque 
omnes dispersi per ignotos tramites cedunt, imperator diris pavoribus
circumsaeptus paulatimque insiliens funerum moles ad Lancearios confugit et
Mattiarios; qui, dum multitudo tolerabatur hostilis, fixis corporibus
steterant inconcussi.
Eoque viso Traianus exclamat, spem omnem absumptam, ni
desertus ab armigeris princeps saltim adventicio tegeretur auxilio.
<milestone unit="par" n="9"/>Hocque audito Victor nomine comes Batavos in
subsidiis locatos haud procul ad imperatoris praesidium raptim cogere
properans, cum invenire neminem posset, gradiens retro discessit.
Parique 
modo Richomeres periculo semet exemit et Saturninus.
<milestone unit="par" n="10"/>Sequebantur itaque furore ex oculis lucente barbari nostros iam
liquente venarum calore torpentes; quorum aliqui percussoribus cadebant
incertis, nonnulli ponderibus solis urgentium obruti ictuque suorum aliqui
trucidati; nec enim saepe renitentibus cedebatur aut parcebat cedentibus
quisquam. 
<milestone unit="par" n="11"/>Super his obstruebant itinera
iacentes multi semineces cruciatus vulnerum non ferentes, cum quibus aggeres
quoque equorum constrati cadaveribus campos implerunt.
Diremit haec numquam
pensabilia damna, quae magno rebus stetere Romanis, nullo splendore lunari
nox fulgens.
<milestone unit="par" n="12"/> Primaque caligine tenebrarum
                       inter gregarios imperator, ut opinari dabatur – neque enim vidisse se
                       quisquam vel praesto fuisse asseveravit –, sagitta perniciose saucius ruit
                       spirituque mox consumpto decessit nec postea repertus est usquam. Hostium
                       enim paucis spoliandi gratia mortuos per ea loca diu versatis nullus
                       fugatorum vel accolarum illuc adire est ausus. <milestone unit="par" n="13"/>Simili clade Caesarem accipimus Decium dimicantem cum barbaris acriter equi
lapsu prostratum, quem ferventem retinere non valuit, abiectumque in paludem
nec emergere potuisse nec inveniri.
<milestone unit="par" n="14"/>Alii 
dicunt Valentem animam non exhalasse confestim, sed cum candidatis et
spadonibus paucis prope ad agrestem casam relatum secunda contignatione fabre
munitam, dum fovetur manibus imperitis, circumsessum ab hostibus, qui esset,
ignorantibus dedecore captivitatis exemptum.
<milestone unit="par" n="15"/>Cum enim oppessulatas ianuas perrumpere conati, qui secuti sunt, a parte
pensili domus sagittis incesserentur, ne per moras inexpedibiles populandi
ammitterent copiam, congestis stipulae fascibus et lignorum flammaque
supposita aedificium cum hominibus torruerunt.
<milestone unit="par" n="16"/>Vnde quidam de candidatis per fenestram lapsus captusque a barbaris prodidit
factum et eos maerore afflixit magna gloria defraudatos, quod Romanae rei
rectorem non cepere superstitem.
Is ipse iuvenis occulte postea reversus ad
nostros haec ita accidisse narravit.
<milestone unit="par" n="17"/>Pari 
clade recuperatis Hispaniis Scipionum alterum cremata turri, in quam
confugerat, absumptum incendio hostili comperimus.
Illud tamen certum est nec
Scipioni nec Valenti sepulturam, qui supremitatis honor est, contigisse.
<milestone unit="par" n="18"/>In hac multiplici virorum illustrium clade
Traiani mors eminuit et Sebastiani, cum quibus triginta quinque oppetivere
tribuni vacantes et numerorum rectores et Valerianus atque Equitius, quorum
alter stabulum, alter curabat palatium.
Inter hos etiam Promotorum tribunus
Potentius cecidit in primaevo aetatis flore, bono cuique spectatus, meritis
Vrsicini patris, magistri quondam armorum, suisque commendabilis.
<milestone unit="par" n="19"/>Constatque vix tertiam evasisse exercitus partem
<supplied><gap/></supplied>annalibus praeter Cannensem pugnam ita ad
internecionem res legitur gesta, quamquam Romani aliquotiens reflante Fortuna
fallaciis lusi bellorum iniquitati cesserunt ad tempus et certamina multa
fabulosae neniae flevere Graecorum.
<lb/></p>
                     </div>
                     <div type="cap" n="14">
                      <p>
                       <milestone unit="par" n="1"/>Perit autem hoc exitu Valens quinquagesimo anno
contiguus, cum per annos quattuor imperasset et decem, parvo minus.
Cuius 
bona multis cognita dicemus et vitia.
<milestone unit="par" n="2"/>Amicus 
fidelis et firmus, ultor acer ambitionum, severus militaris et civilis
disciplinae corrector, pervigil semper et anxius, ne quis propinquitatem eius
praetendens altius semet efferret, erga deferendas potestates vel adimendas
nimium tardus, provinciarum aequissimus tutor, quarum singulas ut domum
propriam custodibat indemnes, tributorum onera studio quodam molliens
singulari, nulla vectigalium admittens augmenta, in adaerandis reliquorum
debitis non molestus, furibus et in peculatu deprehensis iudicibus inimicus
asper et vehemens.
Nec sub alio principe in huiusmodi negotiis melius secum
actum esse meminit oriens.
<milestone unit="par" n="3"/>Super his omnibus
liberalis erat cum moderatione, cuius rei licet abundent exempla, unum tamen
sufficiet poni.
Vt sunt in palatiis nonnulli alienarum rerum avidi, si qui
caducum vel aliud petisset ex usu, cum magna iustorum iniustorumque
distinctione contradicturis copia servata donabat ei, qui petierat, tres vel
quattuor alios absentes aliquotiens impetratorum participes iungens, ut
castigatius agerent inquieti lucra, quibus inhiabant, hoc minui commento
cernentes. 
<milestone unit="par" n="4"/>Super aedificiis autem, quae per
diversas urbes et oppida vel instauravit vel a primis instruxit auspiciis, ne
sim longior, taceo rebus ipsis id apertius monstrare concedens.
Haec bonis
omnibus aemulanda sunt, ut existimo.
Nunc eius vitia percurramus.
<milestone unit="par" n="5"/>Magnarum opum intemperans appetitor, laborum impatiens,
duritiamque magis affectans immanem, in crudelitatem proclivior, subagrestis
ingenii, nec bellicis nec liberalibus studiis eruditus, alienis gemitibus
libenter emolumenta fructusque conquirens tuncque magis intolerabilis, cum
incidentia crimina ad contemptam vel laesam principis amplitudinem trahens in
sanguinem saeviebat et dispendia locupletum.
<milestone unit="par" n="6"/>Illud quoque ferri non poterat, quod, cum legibus lites omnes quaestionesque
committere videri se vellet destinatisque velut lectis iudicibus negotia
spectanda mandabat, nihil agi contra libidinem suam patiebatur, iniuriosus
alia et iracundus et criminantibus sine differentia veri vel falsi facillime
patens, quae vitiorum labes etiam in his privatis cotidianisque rationibus
impendio est formidanda.
<milestone unit="par" n="7"/>Cessator et piger,
nigri coloris, pupula oculi unius obstructa, sed ita, ut non eminus
appareret, figura bene compacta membrorum, staturae nec procerae nec humilis,
incurvis cruribus exstanteque mediocriter ventre.
<milestone unit="par" n="8"/>Haec super Valente dixisse sufficiet, quae vera esse aequalis nobis
memoria plene testatur.
Illud autem praeteriri non convenit, quod, cum
oraculo tripodis, quem movisse Patricium docuimus et Hilarium, tres versus
illos fatidicos comperisset, quorum ultimus est
<foreign xml:lang="grc">ἐν
                        πεδίοισι Μίμαντος ἀγαιοένοιο Ἄρηος,</foreign> ut erat inconsummatus et
rudis, inter initia contemnebat, processu vero luctuum maximorum abiecte
etiam timidus eiusdem sortis recordatione Asiae nomen horrebat, ubi Erythraeo
oppido superpositum montem Mimanta et Homerum scripsisse et Tullium doctis
referentibus audiebat.
<milestone unit="par" n="9"/>Denique post interitum
eius discessumque hostilem prope locum, in quo cecidisse existimatus est,
inventus dicitur saxeus monumenti suggestus, cui lapis affixus incisis
litteris Graecis sepultum ibi nobilem quendam Mimanta veterem indicabat.
<lb/></p>
                     </div>
                     <div type="cap" n="15">
                      <p>
                       <milestone unit="par" n="1"/>Post exitialem pugnam cum iam tenebris nox
terras implesset, hi, qui superfuere, dextra pars, alii laeva vel, quo metus
traxerat, ferebantur quisque proximos quaerens, cum praeter se nihil singuli
cernere poterant occipitiis propriis ferrum arbitrantes haerere.
Audiebantur 
tamen licet longius heiulatus miserabiles relictorum singultusque morientium
et vulneratorum crucibabiles fletus.
<milestone unit="par" n="2"/>Luce vero
coeptante victores ut bestiae sanguinis irritamento atrocius efferatae spei
inanis illecebris agitati <placeName>Hadrianopolim</placeName> agminibus petivere densetis eam vel
cum discriminibus excisuri postremis docti per proditores et transfugas
potestatum culmina maximarum et fortunae principalis insignia thesaurosque
Valentis illic ut arduo in munimento conditos esse.
<milestone unit="par" n="3"/>Et ne intervallatis ardor intepesceret moris, hora diei quarta
ambitu cincto murorum infestissime certabatur oppugnatoribus genuina ferocia
ad praeceps exitium festinantibus contraque defensorum vigore validis viribus
incitato. 
<milestone unit="par" n="4"/>Et quia militum calonumque numerus
magnus civitatem cum iumentis introire prohibitus affixus parietibus moenium
aedibusque continuis pro loci humilitate fortiter decernebat superatque
rabies immientium ad usque horam diei nonam, subito pedites nostri trecenti
ex his, qui prope ipsas stetere loricas, conferti in cuneum desciverunt ad
barbaros eosque illi avide raptos confestim incertum, quo consilio,
trucidarunt; et ex eo deinceps observatum est neminem huiusmodi aliquid vel
in desperatione rerum ultima cogitasse.
<milestone unit="par" n="5"/>Fervente itaque tot malorum congerie repente cum fragore caelesti imbres
nubibus atris effusi dispersere circumfrementium globos reversique ad vallum
dimensum tereti figura plaustrorum immanes spiritus latius porrigentes
iubebant nostris per minaces litteras et legatum dedere civitatem fide
retinendae salutis accepta.
<milestone unit="par" n="6"/>Verum introire non
auso, qui missus est, per Christianum quendam portatis scriptis et recitatis,
utque decebat, contemptatis parandis operibus dies et nox omnis absumpta.
Nam 
intrinsecus silicibus magnis obstrusae sunt portae et moenium intuta firmata
et ad emittenda undique tela vel saxa tormenta per locos aptata sunt habiles
aggestaque prope sufficiens aqua.
Pridie enim dimicantium quidam siti ad
usque ipsa vitae detrimenta vexati sunt.
<milestone unit="par" n="7"/>Contra 
Gothi reputantes difficiles Martis eventus anxiique, cum sterni et sauciari
cernerent fortiores et particulatim vires suas convelli, astutum iniere
consilium, quod ipsa indicante Iustitia publicatum est.
<milestone unit="par" n="8"/>Partis enim nostrae candidatos aliquos, qui die praeterito ad eos
defecerant, pellexere, ut simulata fuga velut ad propria remeantes intra
muros suscipi se curarent ingressique latenter quandam incenderent partem, ut
tamquam signo erecto occultius, dum circa exstinguendum incendium
distringitur multitudo clausorum, civitas perrumperetur impropugnata.
<milestone unit="par" n="9"/>Perrexere, ut statutum est, candidati, cumque
prope fossas venissent, manus tendentes orantesque ut Romanos semet admitti
poscebant. 
Et recepti, quia nulla erat suscipio, quae vetaret, interrogatique
super consiliis hostium variarunt.
Vnde factum est, ut cruenta quaestione
vexati cervicibus perirent abscisis, quid acturi venerant, aperte confessi.
<milestone unit="par" n="10"/>Omni itaque bellandi apparatu praestructo
adventante vigilia tertia barbari abolito praeteritorum vulnerum metu in
urbis obseratos aditus multiplicatis ordinibus inundarunt et obstinationem
repugnatium 
<supplied><gap/></supplied>ere. 
At cum armatis provinciales et
palatini ad obruendos eos excitatius exurgebant et cuiusce modi tela in
multitudine tanta vel temere missa cadere sine noxa non poterant.
<milestone unit="par" n="11"/>Animadversum est a nostris isdem telis barbaros uti,
quibus petebantur.
Ideoque mandatum est, ut nervis ferrum lignumque
conectentibus ante iactum incisis emitterentur arcu sagittae, quae volitantes
vires integras inservabant, infixae vero corporibus nihil vigoris perdebant
aut certe, si cecidissent in vanum, ilico frangebantur.
<milestone unit="par" n="12"/>Dedit autem rebus ita flagrantibus grave momentum casus admodum
inopinus. 
Scorpio, genus tormenti, quem onagrum sermo vulgaris appellat, e
regione contra hostium aciem densam locatus lapidem contorsit ingentem, qui,
licet humo frustra illisus est, visus tamen ita eos metu exanimavit, ut
stupore spectaculi novi cedentes e medio abire temptarent.
<milestone unit="par" n="13"/>Sed bucinis optimatum monitu occinentibus instauratum
est proelium et pari modo res Romana superior stetit nullo ferme alio telo
vel funditoris amento in cassum excusso.
Agmina enim praeeuntium ductorum,
quos rapiendi Valentis malis lucrationibus quaesita cupiditas incendebat,
secuti ceteri prae se ferebant aequiperasse discrimina potiorum; namque
semineces aliqui aut magnis obtriti ponderibus vel confixi iaculis pectora
volvebantur, nonnulli scalas vehendo ascensumque in muros ex latere omni
parantes sub oneribus ipsis obruebantur contrusis per pronum saxis et
columnarum fragmentis et cylindris.
<milestone unit="par" n="14"/>Nec 
quemquam furentium cruoris horrenda species ad serum usque diem ab alacritate
faciendi fortiter avertebat hoc incitante, quod etiam defensorum plurimos
cadere diversis ictibus videntes eminus laetabantur.
Ita sine requie ulla vel
modo pro moenibus et contra moenia ingentibus animis pugnabatur.
<milestone unit="par" n="15"/>Et quia nullo ordine iam, sed per procursus pugnabatur
et globos, quod desperationis erat signum extremae, flexo in vesperam die
digressi omnes rediere ad tentoria tristes inconsideratae dementiae alter
alterum arguentes, quod non, ut suaserat antea Fritigernus, obsiclionales
aerumnas ubique declinarunt.
<lb/></p>
                     </div>
                     <div type="cap" n="16">
                      <p>
                       <milestone unit="par" n="1"/>Conversi post haec per omne tempus noctis ut
aestivae non longum ad vulnerum curas artesque medendi gentiles reddita luce
in varias consiliorum vias diducebantur, quorsum tenderent, ambigentes
multisque dictatis et controversis occupare statuunt Perinthum exindeque
<supplied><gap/></supplied>divitiarum referta docentibus omnia perfugis
etiam domorum nedum urbium interna noscentes.
Hanc secuti sententiam, quam
utilem existimarunt, itineribus lentis miscentes cuncta populationibus et
incendiis nullo renitente pergebant.
<milestone unit="par" n="2"/>Obsessi 
vero apud <placeName>Hadrianopolim</placeName> post eorum abitum tempestivum, cum vacare hoste loca
proxima compertae fidei nuntiassent exploratores, egressi media nocte vitatis
aggeribus publicis per nemorosa et devia pars <placeName>Philippopolim</placeName> exindeque
Serdicam, alia Macedoniam cum intemeratis opibus, quas vehebant, omni studio
properandum excogitato currebant velut in regionibus illis repperiendo
Valente. 
Quem inter medios certaminum turbines oppetisse vel certe ad
tugurium confugisse, ubi aestimatus est vi periisse flammarum, penitus
ignorabant. 
<milestone unit="par" n="3"/>At Gothi Hunis Halanisque permixti
nimium bellicosis et fortibus rerumque asperarum difficultatibus induratis,
quos miris praemiorum illecebris sibi sociarat sollertia Fritigerni, fixis
iuxta Perinthum castris ipsam quidem urbem cladum memores pristinarum nec
adire nec temptare sunt ausi, agros vero fertiles late distentos et longe ad
extremam vastavere penuriam cultoribus caesis aut captis.
<milestone unit="par" n="4"/>Vnde <placeName>Constantinopolim</placeName> copiarum cumulis inhiantes
amplissimis formas quadratorum agminum insidiarum metu servantes ire ocius
festinabant multa in exitium urbis inclutae molituri.
Quos inferentes sese
immodice obicesque portarum paene pulsantes hoc casu caeleste reppulit numen.
<milestone unit="par" n="5"/>Saracenorum cuneus, super quorum origine
moribusque diversis in locis rettulimus plura, ad furta magis expeditionalium
rerum quam ad concursatorias habiles pugnas recens illuc accersitus
congressurus barbarum globo repente conspecto a civitate fidenter erupit
diuque extento certamine pertinaci aequis partes discessere momentis.
<milestone unit="par" n="6"/>Sed orientalis turma novo neque ante viso
superavit eventu.
Ex ea enim crinitus quidam, nudus omnia praeter pubem,
subraucum et lugubre strepens educto pugione agmini se medio Gothorum
inservit et interfecti hostis iugulo labra admovit effusumque cruorem
exsuxit. 
Quo monstruoso miraculo barbari territi postea non ferocientes ex
more, cum agendum appeterent aliquid, sed ambiguis gressibus incedebant.
<milestone unit="par" n="7"/>Processu dein audacia fracta, cum murorum
ambitum insularumque spatiis immensis oblongum et inaccessas pulchritudines
urbis et incolentium plebem considerarent immensam iuxtaque fretum, quod
Pontum disterminat et Aegaeum, disiectis bellorum officinis, quas parabant,
post accepta maiora funera quam illata exinde digressi sunt effusorie per
arctoas provincias, quas peragravere licenter ad usque radices Alpium
Iuliarum, quas Venetas appellabat antiquitas.
<milestone unit="par" n="8"/>His diebus efficacia Iulii magistri militiae trans Taurum enituit salutaris
et velox.
Comperta enim fatorum sorte per <placeName>Thracias</placeName> Gothos antea susceptos
dispersosque per varias civitates et castra datis tectioribus litteris ad
eorum rectores, Romanos omnes, quod his temporibus raro contingit, universos
tamquam vexillo erecto uno eodem die mandavit occidi exspectatione promissi
stipendii securos ad suburbana productos.
Quo consilio prudenti sine strepitu
vel mora completo orientales provinciae discriminibus ereptae sunt magnis.
<milestone unit="par" n="9"/>Haec ut miles quondam et Graecus a principatu
Caesaris Nervae exorsus ad usque Valentis interitum pro virium explicavi
mensura, opus veritatem professum numquam, ut arbitror, sciens silentio ausus
corrumpere vel mendacio.
Scribant reliqua potiores aetate doctrinis
florentes. 
Quos id, si libuerit, aggressuros procudere linguas ad maiores
moneo stilos.
<lb/></p>
                     </div>
                    </div>
                  
   
  </body>
 </text>
</TEI>
